

SENTENZA DELLA CORTE (Grande Sezione)

6 ottobre 2015 ( * )

«Rinvio pregiudiziale — Dati personali — Protezione delle persone fisiche con
riguardo al trattamento di tali dati — Carta dei diritti fondamentali
dell’Unione europea — Articoli 7, 8 e 47 — Direttiva 95/46/CE — Articoli 25 e
28 — Trasferimento di dati personali verso paesi terzi — Decisione 2000/520/CE
— Trasferimento di dati personali verso gli Stati Uniti — Livello di
protezione inadeguato — Validità — Denuncia di una persona fisica i cui dati
sono stati trasferiti dall’Unione europea verso gli Stati Uniti — Poteri delle
autorità nazionali di controllo»

Nella causa C‑362/14,

avente ad oggetto la domanda di pronuncia pregiudiziale proposta alla Corte,
ai sensi dell’articolo 267 TFUE, dalla High Court (Corte d’appello, Irlanda),
con decisione del 17 luglio 2014, pervenuta in cancelleria il 25 luglio 2014,
nel procedimento

Maximillian Schrems

contro

Data Protection Commissioner,

con l’intervento di:

Digital Rights Ireland Ltd,

LA CORTE (Grande Sezione),

composta da V. Skouris, presidente, K. Lenaerts, vicepresidente, A. Tizzano,
R. Silva de Lapuerta, T. von Danwitz (relatore) e S. Rodin, K. Jürimäe,
presidenti di sezione, A. Rosas, E. Juhász, A. Borg Barthet, J. Malenovský, D.
Šváby, M. Berger, F. Biltgen e C. Lycourgos, giudici,

avvocato generale: Y. Bot

cancelliere: L. Hewlett, amministratore principale

vista la fase scritta del procedimento e in seguito all’udienza del 24 marzo
2015,

considerate le osservazioni presentate:

—

|

per M. Schrems, da N. Travers, SC, P. O’Shea, BL, e G. Rudden, solicitor,
nonché da H. Hofmann, Rechtsanwalt;  
  
---|---  
  
—

|

per il Data Protection Commissioner, da. P. McDermott, BL, S. More O’Ferrall e
D. Young, solicitors;  
  
---|---  
  
—

|

per la Digital Rights Ireland Ltd, da F. Crehan, BL, nonché da S. McGarr e E.
McGarr, solicitors;  
  
---|---  
  
—

|

per l’Irlanda, da A. Joyce, B. Counihan e E. Creedon, in qualità di agenti,
assistiti da D. Fennelly, BL;  
  
---|---  
  
—

|

per il governo belga, da J.-C. Halleux e C. Pochet, in qualità di agenti;  
  
---|---  
  
—

|

per il governo ceco, da M. Smolek e J. Vláčil, in qualità di agenti;  
  
---|---  
  
—

|

per il governo italiano, da G. Palmieri, in qualità di agente, assistita da P.
Gentili, avvocato dello Stato;  
  
---|---  
  
—

|

per il governo austriaco, da G. Hesse e G. Kunnert, in qualità di agenti;  
  
---|---  
  
—

|

per il governo polacco, da M. Kamejsza, M. Pawlicka e B. Majczyna, in qualità
di agenti;  
  
---|---  
  
—

|

per il governo sloveno, da A. Grum e V. Klemenc, in qualità di agenti;  
  
---|---  
  
—

|

per il governo del Regno Unito, da L. Christie e J. Beeko, in qualità di
agenti, assistiti da J. Holmes, barrister;  
  
---|---  
  
—

|

per il Parlamento europeo, da D. Moore, A. Caiola e M. Pencheva, in qualità di
agenti;  
  
---|---  
  
—

|

per la Commissione europea, da B. Schima, B. Martenczuk, B. Smulders e J.
Vondung, in qualità di agenti;  
  
---|---  
  
—

|

per il Garante europeo della protezione dei dati (GEPD), da C. Docksey, A.
Buchta e V. Pérez Asinari, in qualità di agenti,  
  
---|---  
  
sentite le conclusioni dell’avvocato generale, presentate all’udienza del 23
settembre 2015,

ha pronunciato la seguente

Sentenza

1

|

La domanda di pronuncia pregiudiziale verte sull’interpretazione, alla luce
degli articoli 7, 8 e 47 della Carta dei diritti fondamentali dell’Unione
europea (in prosieguo: la «Carta»), degli articoli 25, paragrafo 6, e 28 della
direttiva 95/46/CE del Parlamento europeo e del Consiglio, del 24 ottobre
1995, relativa alla tutela delle persone fisiche con riguardo al trattamento
dei dati personali, nonché alla libera circolazione di tali dati (GU L 281,
pag. 31), come modificata dal regolamento (CE) n. 1882/2003 del Parlamento
europeo e del Consiglio, del 29 settembre 2003 (GU L 284, pag. 1; in
prosieguo: la «direttiva 95/46»), nonché, in sostanza, sulla validità della
decisione 2000/520/CE della Commissione, del 26 luglio 2000, a norma della
direttiva 95/46 sull’adeguatezza della protezione offerta dai principi di
approdo sicuro e dalle relative «Domande più frequenti» (FAQ) in materia di
riservatezza pubblicate dal Dipartimento del commercio degli Stati Uniti (GU L
215, pag. 7).  
  
---|---  
  
2

|

Tale domanda è stata presentata nell’ambito di una controversia fra il sig.
Schrems e il Data Protection Commissioner (commissario per la protezione dei
dati; in prosieguo: il «commissario») concernente il rifiuto, da parte di
quest’ultimo, di istruire una denuncia presentata dal sig. Schrems per il
fatto che Facebook Ireland Ltd (in prosieguo: «Facebook Ireland») trasferisce
negli Stati Uniti i dati personali dei propri utenti e li conserva su server
ubicati in tale paese.  
  
---|---  
  
Contesto normativo

La direttiva 95/46

3

|

I considerando 2, 10, 56, 57, 60, 62 e 63 della direttiva 95/46 così recitano:

|

«(2)

|

(...) i sistemi di trattamento dei dati sono al servizio dell’uomo; (…) essi,
indipendentemente dalla nazionalità o dalla residenza delle persone fisiche,
debbono rispettare le libertà e i diritti fondamentali delle stesse, in
particolare la vita privata, e debbono contribuire (…) al benessere degli
individui;  
  
---|---  
  
(...)

(10)

|

(...) le legislazioni nazionali relative al trattamento dei dati personali
hanno lo scopo di garantire il rispetto dei diritti e delle libertà
fondamentali, in particolare del diritto alla vita privata, riconosciuto anche
dall’articolo 8 della Convenzione europea per la salvaguardia dei diritti
dell’uomo e delle libertà fondamentali[, firmata a Roma il 4 novembre 1950,] e
dai principi generali del diritto comunitario; (…) pertanto il ravvicinamento
di dette legislazioni non deve avere per effetto un indebolimento della tutela
da esse assicurata ma deve anzi mirare a garantire un elevato grado di tutela
nella Comunità;  
  
---|---  
  
(...)

(56)

|

(...) lo sviluppo degli scambi internazionali comporta necessariamente il
trasferimento oltre frontiera di dati personali; (…) la tutela delle persone
garantita nella Comunità dalla presente direttiva non osta al trasferimento di
dati personali verso paesi terzi che garantiscano un livello di protezione
adeguato; (…) l’adeguatezza della tutela offerta da un paese terzo deve essere
valutata in funzione di tutte le circostanze relative ad un trasferimento o ad
una categoria di trasferimenti;  
  
---|---  
  
(57)

|

(...) per contro, (...) deve essere vietato il trasferimento di dati personali
verso un paese terzo che non offre un livello di protezione adeguato;  
  
---|---  
  
(...)

(60)

|

(...) comunque i trasferimenti di dati verso i paesi terzi possono aver luogo
soltanto nel pieno rispetto delle disposizioni prese dagli Stati membri in
applicazione della presente direttiva, in particolare dell’articolo 8;  
  
---|---  
  
(...)

(62)

|

(...) la designazione di autorità di controllo che agiscano in modo
indipendente in ciascuno Stato membro è un elemento essenziale per la tutela
delle persone con riguardo al trattamento di dati personali;  
  
---|---  
  
(63)

|

(...) tali autorità devono disporre dei mezzi necessari all’adempimento dei
loro compiti, siano essi poteri investigativi o di intervento, segnatamente in
caso di reclami di singoli individui, nonché poteri di avviare azioni legali;
(...)».  
  
---|---  
  
4

|

Gli articoli 1, 2, 25, 26, 28 e 31 della direttiva 95/46 dispongono quanto
segue:

«Articolo 1

Oggetto della direttiva

1\. Gli Stati membri garantiscono, conformemente alle disposizioni della
presente direttiva, la tutela dei diritti e delle libertà fondamentali delle
persone fisiche e particolarmente del diritto alla vita privata, con riguardo
al trattamento dei dati personali.

(…)

Articolo 2

Definizioni

Ai fini della presente direttiva si intende per:

|

a)

|

“dati personali”: qualsiasi informazione concernente una persona fisica
identificata o identificabile (“persona interessata”); si considera
identificabile la persona che può essere identificata, direttamente o
indirettamente, in particolare mediante riferimento ad un numero di
identificazione o ad uno o più elementi specifici caratteristici della sua
identità fisica, fisiologica, psichica, economica, culturale o sociale;  
  
---|---  
  
b)

|

“trattamento di dati personali” (“trattamento”): qualsiasi operazione o
insieme di operazioni compiute con o senza l’ausilio di processi automatizzati
e applicate a dati personali, come la raccolta, la registrazione,
l’organizzazione, la conservazione, l’elaborazione o la modifica,
l’estrazione, la consultazione, l’impiego, la comunicazione mediante
trasmissione, diffusione o qualsiasi altra forma di messa a disposizione, il
raffronto o l’interconnessione, nonché il congelamento, la cancellazione o la
distruzione;  
  
---|---  
  
(...)

d)

|

“responsabile del trattamento”: la persona fisica o giuridica, l’autorità
pubblica, il servizio o qualsiasi altro organismo che, da solo o insieme ad
altri, determina le finalità e gli strumenti del trattamento di dati
personali. Quando le finalità e i mezzi del trattamento sono determinati da
disposizioni legislative o regolamentari nazionali o comunitarie, il
responsabile del trattamento o i criteri specifici per la sua designazione
possono essere fissati dal diritto nazionale o comunitario;  
  
---|---  
  
(...)

Articolo 25

Principi

1\. Gli Stati membri dispongono che il trasferimento verso un paese terzo di
dati personali oggetto di un trattamento o destinati a essere oggetto di un
trattamento dopo il trasferimento può aver luogo soltanto se il paese terzo di
cui trattasi garantisce un livello di protezione adeguato, fatte salve le
misure nazionali di attuazione delle altre disposizioni della presente
direttiva.

2\. L’adeguatezza del livello di protezione garantito da un paese terzo è
valutata con riguardo a tutte le circostanze relative ad un trasferimento o ad
una categoria di trasferimenti di dati; in particolare sono presi in
considerazione la natura dei dati, le finalità del o dei trattamenti previsti,
il paese d’origine e il paese di destinazione finale, le norme di diritto,
generali o settoriali, vigenti nel paese terzo di cui trattasi, nonché le
regole professionali e le misure di sicurezza ivi osservate.

3\. Gli Stati membri e la Commissione si comunicano a vicenda i casi in cui, a
loro parere, un paese terzo non garantisce un livello di protezione adeguato
ai sensi del paragrafo 2.

4\. Qualora la Commissione constati, secondo la procedura dell’articolo 31,
paragrafo 2, che un paese terzo non garantisce un livello di protezione
adeguato ai sensi del paragrafo 2 del presente articolo, gli Stati membri
adottano le misure necessarie per impedire ogni trasferimento di dati della
stessa natura verso il paese terzo in questione.

5\. La Commissione avvia, al momento opportuno, negoziati per porre rimedio
alla situazione risultante dalla constatazione di cui al paragrafo 4.

6\. La Commissione può constatare, secondo la procedura di cui all’articolo
31, paragrafo 2, che un paese terzo garantisce un livello di protezione
adeguato ai sensi del paragrafo 2 del presente articolo, in considerazione
della sua legislazione nazionale o dei suoi impegni internazionali, in
particolare di quelli assunti in seguito ai negoziati di cui al paragrafo 5,
ai fini della tutela della vita privata o delle libertà e dei diritti
fondamentali della persona.

Gli Stati membri adottano le misure necessarie per conformarsi alla decisione
della Commissione.

Articolo 26

Deroghe

1\. In deroga all’articolo 25 e fatte salve eventuali disposizioni contrarie
della legislazione nazionale per casi specifici, gli Stati membri dispongono
che un trasferimento di dati personali verso un paese terzo che non garantisce
una tutela adeguata ai sensi dell’articolo 25, paragrafo 2 può avvenire a
condizione che:

a)

|

la persona interessata abbia manifestato il proprio consenso in maniera
inequivocabile al trasferimento previsto, oppure  
  
---|---  
  
b)

|

il trasferimento sia necessario per l’esecuzione di un contratto tra la
persona interessata ed il responsabile del trattamento o per l’esecuzione di
misure precontrattuali prese a richiesta di questa, oppure  
  
---|---  
  
c)

|

il trasferimento sia necessario per la conclusione o l’esecuzione di un
contratto, concluso o da concludere nell’interesse della persona interessata,
tra il responsabile del trattamento e un terzo, oppure  
  
---|---  
  
d)

|

il trasferimento sia necessario o prescritto dalla legge per la salvaguardia
di un interesse pubblico rilevante, oppure per co[n]statare, esercitare o
difendere un diritto per via giudiziaria, oppure  
  
---|---  
  
e)

|

il trasferimento sia necessario per la salvaguardia dell’interesse vitale
della persona interessata, oppure  
  
---|---  
  
f)

|

il trasferimento avvenga a partire da un registro pubblico il quale, in forza
di disposizioni legislative o regolamentari, sia predisposto per
l’informazione del pubblico e sia aperto alla consultazione del pubblico o di
chiunque possa dimostrare un interesse legittimo, nella misura in cui nel caso
specifico siano rispettate le condizioni che la legge prevede per la
consultazione.  
  
---|---  
  
2\. Salvo il disposto del paragrafo 1, uno Stato membro può autorizzare un
trasferimento o una categoria di trasferimenti di dati personali verso un
paese terzo che non garantisca un livello di protezione adeguato ai sensi
dell’articolo 25, paragrafo 2, qualora il responsabile del trattamento
presenti garanzie sufficienti per la tutela della vita privata e dei diritti e
delle libertà fondamentali delle persone, nonché per l’esercizio dei diritti
connessi; tali garanzie possono segnatamente risultare da clausole
contrattuali appropriate.

3\. Lo Stato membro informa la Commissione e gli altri Stati membri in merito
alle autorizzazioni concesse a norma del paragrafo 2.

In caso di opposizione notificata da un altro Stato membro o dalla
Commissione, debitamente motivata sotto l’aspetto della tutela della vita
privata e dei diritti e delle libertà fondamentali delle persone, la
Commissione adotta le misure appropriate secondo la procedura di cui
all’articolo 31, paragrafo 2.

Gli Stati membri adottano le misure necessarie per conformarsi alla decisione
della Commissione.

(...)

Articolo 28

Autorità di controllo

1\. Ogni Stato membro dispone che una o più autorità pubbliche siano
incaricate di sorvegliare, nel suo territorio, l’applicazione delle
disposizioni di attuazione della presente direttiva, adottate dagli Stati
membri.

Tali autorità sono pienamente indipendenti nell’esercizio delle funzioni loro
attribuite.

2\. Ciascuno Stato membro dispone che le autorità di controllo siano
consultate al momento dell’elaborazione delle misure regolamentari o
amministrative relative alla tutela dei diritti e delle libertà della persona
con riguardo al trattamento dei dati personali.

3\. Ogni autorità di controllo dispone in particolare:

—

|

di poteri investigativi, come il diritto di accesso ai dati oggetto di
trattamento e di raccolta di qualsiasi informazione necessaria all’esercizio
della sua funzione di controllo;  
  
---|---  
  
—

|

di poteri effettivi d’intervento, come quello di formulare pareri prima
dell’avvio di trattamenti, conformemente all’articolo 20, e di dar loro
adeguata pubblicità o quello di ordinare il congelamento, la cancellazione o
la distruzione dei dati, oppure di vietare a titolo provvisorio o definitivo
un trattamento, ovvero quello di rivolgere un avvertimento o un monito al
responsabile del trattamento o quello di adire i Parlamenti o altre
istituzioni politiche nazionali;  
  
---|---  
  
—

|

del potere di promuovere azioni giudiziarie in caso di violazione delle
disposizioni nazionali di attuazione della presente direttiva ovvero di adire
per dette violazioni le autorità giudiziarie.  
  
---|---  
  
È possibile un ricorso giurisdizionale avverso le decisioni dell’autorità di
controllo recanti pregiudizio.

4\. Qualsiasi persona, o associazione che la rappresenti, può presentare a
un’autorità di controllo una domanda relativa alla tutela dei suoi diritti e
libertà con riguardo al trattamento di dati personali. La persona interessata
viene informata del seguito dato alla sua domanda.

Qualsiasi persona può, in particolare, chiedere a un’autorità di controllo di
verificare la liceità di un trattamento quando si applicano le disposizioni
nazionali adottate a norma dell’articolo 13 della presente direttiva. La
persona viene ad ogni modo informata che una verifica ha avuto luogo.

(...)

6\. Ciascuna autorità di controllo, indipendentemente dalla legge nazionale
applicabile al trattamento in questione, è competente per esercitare, nel
territorio del suo Stato membro, i poteri attribuitile a norma del paragrafo
3. Ciascuna autorità può essere invitata ad esercitare i suoi poteri su
domanda dell’autorità di un altro Stato membro.

(…)

Articolo 31

(...)

2\. Nei casi in cui è fatto riferimento al presente articolo, si applicano gli
articoli 4 e 7 della decisione 1999/468/CE [del Consiglio, del 28 giugno 1999,
recante modalità per l’esercizio delle competenze di esecuzione conferite alla
Commissione (GU L 184, pag. 23)], tenendo conto delle disposizioni
dell’articolo 8 della stessa.

(...)».  
  
La decisione 2000/520

5

|

La decisione 2000/520 è stata adottata dalla Commissione sulla base
dell’articolo 25, paragrafo 6, della direttiva 95/46.  
  
---|---  
  
6

|

I considerando 2, 5 e 8 di tale decisione così recitano:

|

«(2)

|

La Commissione può constatare che un paese terzo garantisce un livello di
protezione adeguato. In tal caso è possibile trasferire dati personali dagli
Stati membri senza che siano necessarie ulteriori garanzie.  
  
---|---  
  
(...)

(5)

|

Per il trasferimento di dati dalla Comunità agli Stati Uniti, il livello
adeguato di protezione di cui alla presente decisione sarebbe raggiunto ove le
organizzazioni si conformino ai “principi dell’approdo sicuro in materia di
riservatezza” (“The Safe Harbor Privacy Principles”), in prosieguo “i
principi”, nonché alle “domande più frequenti” (“Frequently Asked Questions”),
in prosieguo “FAQ”, pubblicate dal governo degli Stati Uniti in data 21 luglio
2000, che forniscono indicazioni per l’attuazione dei principi stessi. Le
organizzazioni devono inoltre rendere note pubblicamente le loro politiche in
materia di riservatezza e sono sottoposte all’autorità della Commissione
federale per il commercio [Federal Trade Commission (FTC)] ai sensi della
sezione 5 del Federal Trade Commission Act, che vieta attività o pratiche
sleali o ingannevoli in materia commerciale o collegata al commercio, oppure
di altri organismi istituiti con legge in grado di assicurare efficacemente il
rispetto dei principi applicati in conformità alle FAQ.  
  
---|---  
  
(...)

(8)

|

Nell’interesse della trasparenza, e per salvaguardare la facoltà delle
competenti autorità degli Stati membri di assicurare la protezione degli
individui riguardo al trattamento dei dati personali, è necessario che la
presente decisione specifichi le circostanze eccezionali in cui può essere
giustificata la sospensione di specifici flussi di dati anche in caso di
constatazione di adeguata protezione».  
  
---|---  
  
7

|

Ai sensi degli articoli da 1 a 4 della decisione 2000/520:

«Articolo 1

1\. Ai fini dell’applicazione dell’articolo 25, paragrafo 2, della direttiva
95/46/CE, per tutte le attività che rientrano nel campo di applicazione di
detta direttiva, si considera che i “Principi di approdo sicuro in materia di
riservatezza”, in prosieguo i “principi”, di cui all’allegato I della presente
decisione, applicati in conformità agli orientamenti forniti dalle “Domande
più frequenti” (FAQ) di cui all’allegato II della presente decisione,
pubblicate dal Dipartimento del commercio degli Stati Uniti in data 21 luglio
2000, garantiscano un livello adeguato di protezione dei dati personali
trasferiti dalla Comunità a organizzazioni aventi sede negli Stati Uniti sulla
base della seguente documentazione pubblicata dal Dipartimento del commercio
degli Stati Uniti:

|

a)

|

riepilogo delle modalità di esecuzione dei principi di approdo sicuro, di cui
all’allegato III;  
  
---|---  
  
b)

|

memorandum sui danni per violazioni della riservatezza ed autorizzazioni
esplicite previste dalle leggi degli Stati Uniti, di cui all’allegato IV;  
  
---|---  
  
c)

|

lettera della Commissione federale per il commercio (FTC), di cui all’allegato
V;  
  
---|---  
  
d)

|

lettera del Dipartimento dei trasporti degli Stati Uniti, di cui all’allegato
VI.  
  
---|---  
  
2\. Le seguenti condizioni devono sussistere in relazione a ogni singolo
trasferimento di dati:

a)

|

l’organizzazione che riceve i dati si è chiaramente e pubblicamente impegnata
a conformarsi ai principi applicati in conformità alle FAQ, e  
  
---|---  
  
b)

|

detta organizzazione è sottoposta all’autorità prevista per legge di un ente
governativo degli Stati Uniti, compreso nell’elenco di cui all’allegato VII,
competente ad esaminare denunce e a imporre la cessazione di prassi sleali e
fraudolente nonché a disporre il risarcimento di qualunque soggetto, a
prescindere dal paese di residenza o dalla nazionalità, danneggiato a seguito
del mancato rispetto dei principi applicati in conformità alle FAQ.  
  
---|---  
  
3\. Le condizioni di cui al paragrafo 2 sono considerate soddisfatte per ogni
organizzazione che autocertifica la sua adesione ai principi applicati in
conformità alle FAQ a partire dalla data di notifica al Dipartimento del
commercio degli Stati Uniti (o all’ente da esso designato) del pubblico
annuncio dell’impegno di cui al paragrafo 2, lettera a), e dell’identità
dell’ente governativo di cui al paragrafo 2, lettera b).

Articolo 2

La presente decisione dispone soltanto in merito all’adeguatezza della
protezione offerta negli Stati Uniti, in base ai principi applicati in
conformità alle FAQ, al fine di quanto prescritto dall’articolo 25, paragrafo
1, della direttiva 95/46/CE. Essa nulla dispone relativamente all’applicazione
di altre disposizioni della stessa direttiva, relative al trattamento di dati
personali all’interno degli Stati membri e in particolare dell’articolo 4
della stessa.

Articolo 3

1\. Fatto salvo il loro potere di adottare misure per garantire l’ottemperanza
alle disposizioni nazionali adottate in forza di disposizioni diverse
dall’articolo 25 della direttiva 95/46/CE, le autorità competenti degli Stati
membri possono avvalersi dei loro poteri, al fine di tutelare gli interessati
con riferimento al trattamento dei dati personali che li riguardano, per
sospendere flussi di dati diretti a un’organizzazione che ha autocertificato
la sua adesione ai principi applicati in conformità alle FAQ nei casi in cui:

a)

|

gli enti governativi degli Stati Uniti di cui all’allegato VII della presente
decisione, o un organismo indipendente di ricorso ai sensi della lettera a)
del “principio di esecuzione” di cui all’allegato I della presente decisione
abbiano accertato che l’organizzazione viola i principi applicati in
conformità alle FAQ, oppure  
  
---|---  
  
b)

|

sia molto probabile che i principi vengano violati; vi siano ragionevoli
motivi per ritenere che l’organismo di esecuzione competente non stia
adottando o non adotterà misure adeguate e tempestive per risolvere un caso
concreto, la continuazione del trasferimento dei dati potrebbe determinare un
rischio imminente di gravi danni per gli interessati e le autorità competenti
dello Stato membro abbiano fatto il possibile, date le circostanze, per
informare l’organizzazione dandole l’opportunità di replicare.  
  
---|---  
  
La sospensione dei flussi deve cessare non appena sia garantito il rispetto
dei principi applicati in conformità alle FAQ e ciò sia stato notificato alle
competenti autorità dell’UE.

2\. Gli Stati membri comunicano immediatamente alla Commissione l’adozione di
misure a norma del paragrafo 1.

3\. Gli Stati membri e la Commissione s’informano altresì a vicenda in merito
ai casi in cui l’azione degli organismi responsabili non garantisca la
conformità ai principi applicati in conformità alle FAQ negli Stati Uniti.

4\. Ove le informazioni di cui ai paragrafi 1, 2 e 3 del presente articolo
provino che uno degli organismi incaricati di garantire la conformità ai
principi applicati conformemente alle FAQ negli Stati Uniti non svolge la sua
funzione in modo efficace, la Commissione ne informa il Dipartimento del
commercio degli Stati Uniti e, se necessario, presenta progetti di misure
secondo la procedura istituita dall’articolo 31 della direttiva 95/46/CE, al
fine di annullare o sospendere la presente decisione o limitarne il campo
d’applicazione.

Articolo 4

1\. La presente decisione può essere adattata in qualsiasi momento alla luce
dell’esperienza acquisita nella sua attuazione e/o qualora il livello di
protezione offerta dai principi e dalle FAQ sia superato dai requisiti della
legislazione degli Stati Uniti. La Commissione valuta in ogni caso
l’applicazione della presente decisione tre anni dopo la sua notifica agli
Stati membri sulla base delle informazioni disponibili e comunica qualsiasi
riscontro al comitato istituito dall’articolo 31 della direttiva 95/46/CE,
fornendo altresì ogni indicazione che possa influire sulla valutazione
relativa all’adeguata salvaguardia offerta dalla disposizione di cui
all’articolo 1 della presente decisione, ai sensi dell’articolo 25 della
direttiva 95/46/CE, nonché di eventuali applicazioni discriminatorie della
decisione stessa.

2\. La Commissione, se necessario, presenta progetti di opportuni
provvedimenti in conformità alla procedura di cui all’articolo 31 della
direttiva 95/46/CE».  
  
8

|

L’allegato I della decisione 2000/520 così recita:

«Principi di approdo sicuro (safe harbor) del dipartimento del commercio degli
Stati Uniti, 21 luglio 2000

(...)

(...) il Dipartimento del commercio sta provvedendo a pubblicare sotto la
propria autorità statutaria questo documento e le Frequently Asked Questions
(“i principi”) al fine di incoraggiare, promuovere e sviluppare il commercio
internazionale. I principi sono stati messi a punto in consultazione con
l’industria e con il grande pubblico per facilitare gli scambi commerciali fra
Stati Uniti ed Unione europea. Essi sono destinati unicamente ad
organizzazioni americane che ricevono dati personali dall’Unione europea, al
fine di permettere a tali organizzazioni di ottemperare al principio di
“approdo sicuro” ed alla presunzione di “adeguatezza” che esso comporta.
Giacché questi principi sono stati concepiti esclusivamente a tal fine una
loro estensione ad altri fini può non risultare opportuna. (...)

La decisione di un’organizzazione di qualificarsi per l’approdo sicuro è
puramente volontaria, e la qualifica può essere ottenuta in vari modi. (...)

L’adesione a tali principi può essere limitata: a) se ed in quanto necessario
per soddisfare esigenze di sicurezza nazionale, interesse pubblico o
amministrazione della giustizia; b) da disposizioni legislative o
regolamentari ovvero decisioni giurisdizionali quando tali fonti comportino
obblighi contrastanti od autorizzazioni esplicite, purché nell’avvalersi di
un’autorizzazione siffatta un’organizzazione possa dimostrare che il mancato
rispetto dei principi da parte sua si limita a quanto strettamente necessario
per soddisfare i legittimi interessi d’ordine superiore tutelati da detta
autorizzazione; oppure c) se la direttiva o la legislazione degli Stati membri
rendono possibili eccezioni o deroghe, a condizione che tali eccezioni o
deroghe si applichino in contesti comparabili. Coerentemente con l’obiettivo
di una maggiore tutela della sfera privata le organizzazioni devono fare il
possibile per attuare detti principi integralmente ed in modo trasparente,
specificando nelle rispettive politiche in materia di tutela della sfera
privata in quali casi saranno regolarmente applicate le eccezioni ammesse dal
punto b). Per lo stesso motivo, quando i principi e/o la legislazione
statunitense consentono tale scelta, le organizzazioni sono tenute a
scegliere, per quanto possibile, la protezione più elevata.

(...)».  
  
---|---  
  
9

|

L’allegato II della decisione 2000/520 è redatto come segue:

«Domande più frequenti (FAQ)

(...)

FAQ 6 – Autocertificazione

|

D:

|

Come può un’organizzazione autocertificare la propria adesione ai principi
dell’approdo sicuro?  
  
---|---  
  
R:

|

Un’organizzazione usufruisce dei vantaggi dell’approdo sicuro dalla data in
cui autocertifica al Dipartimento del commercio o ad una persona (fisica o
giuridica) da esso designata l’adesione ai relativi principi, seguendo le
indicazioni sotto riportate.

Per autocertificare l’adesione all’approdo sicuro un’organizzazione può
fornire al Dipartimento del commercio o ad una persona (fisica o giuridica) da
esso designata una lettera, firmata da un proprio funzionario in nome
dell’organizzazione che intende aderire all’approdo sicuro, contenente almeno
le seguenti informazioni:

|

1)

|

denominazione dell’organizzazione, indirizzo postale, indirizzo di posta
elettronica, numero di telefono e fax;  
  
---|---  
  
2)

|

descrizione delle attività dell’organizzazione in rapporto alle informazioni
personali pervenute dall’UE;  
  
---|---  
  
3)

|

descrizione della politica perseguita dall’organizzazione in merito a dette
informazioni personali, che precisi tra l’altro: a) dove il pubblico può
prenderne conoscenza; b) la data della loro effettiva applicazione; c)
l’ufficio cui rivolgersi per eventuali reclami, richieste di accesso e
qualsiasi altra questione riguardante l’approdo sicuro; d) lo specifico organo
statutario competente ad esaminare i ricorsi contro l’organizzazione relativi
a possibili pratiche sleali od ingannevoli e a violazioni delle norme
legislative e regolamentari che disciplinano la tutela della sfera privata (ed
elencati nell’allegato ai principi); e) il nome dei programmi concernenti la
tutela della sfera privata cui partecipa l’organizzazione; f) il metodo di
verifica (per esempio all’interno della società, effettuata da terzi) (…) e g)
il meccanismo di ricorso indipendente disponibile per indagare sui reclami non
risolti.  
  
---|---  
  
Le organizzazioni che intendono estendere i benefici dell’approdo sicuro alle
informazioni riguardanti le risorse umane trasferite dall’UE per usi nel
contesto di un rapporto di lavoro possono farlo qualora esista un organo
statutario competente ad esaminare i ricorsi contro l’organizzazione relativi
ad informazioni riguardanti le risorse umane, elencato nell’allegato “Principi
di approdo sicuro”. (...)

Il Dipartimento (o la persona da esso designata) conserverà un elenco di tutte
le organizzazioni che inviano queste lettere, assicurando così la
disponibilità dei vantaggi legati all’approdo sicuro, ed aggiornerà tale
elenco in base alle lettere annuali ed alle notifiche ricevute secondo le
modalità precisate nella FAQ 11. (...)

(...)  
  
FAQ 11 – Risoluzione delle controversie e modalità di controllo
dell’applicazione (enforcement)

D:

|

Come si applicano le norme derivanti dal principio della garanzia di
applicazione (enforcement) per la risoluzione delle controversie, e come si
procede se un’organizzazione continua a non rispettare i principi?  
  
---|---  
  
R:

|

Il principio della garanzia di applicazione (enforcement) stabilisce le norme
per l’applicazione dell’approdo sicuro. Le modalità di applicazione delle
norme di cui al punto b) di tale principio sono illustrate nella domanda sulla
verifica (FAQ 7). La presente domanda interessa i punti a) e c), che
prescrivono l’istituzione di dispositivi indipendenti di ricorso. Tali
dispositivi possono assumere forme diverse, ma devono soddisfare le
prescrizioni formulate nel contesto delle garanzie d’applicazione.
Un’organizzazione può adempiere a tali prescrizioni nei modi seguenti: 1)
applicando programmi di riservatezza elaborati dal settore privato nei quali
siano integrati i principi dell’approdo sicuro e che contemplino dispositivi
di attuazione efficaci, del tipo descritto dal principio delle garanzie
d’applicazione; 2) uniformandosi a norme giurisdizionali o regolamentari
emanate dalle corrispondenti autorità di controllo, che disciplinino il
trattamento di reclami individuali e la soluzione delle controversie; oppure
3) impegnandosi a cooperare con le autorità di tutela dei dati aventi sede
nella Comunità europea o loro rappresentanti autorizzati. Quest’elenco è
fornito a titolo puramente esemplificativo e non limitativo. Il settore
privato può indicare altri meccanismi di applicazione, purché rispettino il
principio delle garanzie d’applicazione e le FAQ. Si noti che le citate
garanzie d’applicazione si aggiungono a quelle di cui al paragrafo 3
dell’introduzione ai principi, in forza delle quali le iniziative di
autoregolamentazione devono avere carattere vincolante in virtù dell’articolo
5 del Federal Trade Commission Act o analogo testo di legge.

Meccanismi di ricorso:

I consumatori dovrebbero essere incoraggiati a presentare gli eventuali
reclami all’organizzazione direttamente interessata, prima di rivolgersi ai
dispositivi indipendenti di ricorso. (...)

(...)

Attività della Commissione federale per il commercio (Federal Trade
Commission, FTC):

La Commissione federale per il commercio (FTC) si è impegnata ad esaminare in
via prioritaria i casi trasmessi da organizzazioni di autoregolamentazione in
materia di riservatezza (quali BBBOnline e TRUSTe) e dagli Stati membri
dell’UE per denunciare la presunta non conformità ai principi dell’approdo
sicuro, al fine di stabilire se vi siano state violazioni della sezione 5 del
FTC Act, che vieta azioni o pratiche sleali od ingannevoli nel commercio.
(...)  
  
---|---  
  
(...)».  
  
10

|

Ai sensi dell’allegato IV della decisione 2000/520:

«Tutela della riservatezza e risarcimento danni, autorizzazioni legali,
fusioni e acquisizioni secondo la legge degli Stati Uniti

Il presente documento risponde alla richiesta della Commissione europea di
chiarimenti sulla legge statunitense per quanto riguarda a) risarcimento dei
danni per violazione della sfera privata (privacy), b) le “autorizzazioni
esplicite” previste dalla legge degli Stati Uniti per l’uso di dati personali
in modo contrastante con i principi “approdo sicuro” (safe harbor), c)
l’effetto delle fusioni e acquisizioni sugli obblighi assunti in base a tali
principi.

(...)

B. Autorizzazioni legali esplicite

I principi “approdo sicuro” contengono un’eccezione qualora atti legislativi,
regolamenti o la giurisprudenza “comportino obblighi contrastanti od
autorizzazioni esplicite, purché nell’avvalersi di un’autorizzazione siffatta
un’organizzazione possa dimostrare che il mancato rispetto dei principi da
parte sua si limita a quanto strettamente necessario per soddisfare i
legittimi interessi d’ordine superiore tutelati da detta autorizzazione”. È
ovvio che quando la legge statunitense impone un’obbligazione conflittuale, le
organizzazioni statunitensi, che aderiscano o no ai principi “approdo sicuro”,
devono osservare la legge. Per quanto riguarda le autorizzazioni esplicite,
sebbene i principi “approdo sicuro” intendano colmare le differenze tra il
sistema americano e quello europeo relativamente alla tutela della privacy,
siamo tenuti al rispetto delle prerogative legislative dei legislatori eletti.
La limitata eccezione al rigoroso rispetto dei principi “approdo sicuro” cerca
di stabilire un equilibrio in grado di conciliare i legittimi interessi delle
parti.

L’eccezione è limitata ai casi in cui esiste un’autorizzazione esplicita.
Tuttavia, come caso limite, la legge, il regolamento o la decisione del
tribunale pertinenti devono esplicitamente autorizzare una particolare
condotta delle organizzazioni aderenti ai principi “approdo sicuro”. In altre
parole, l’eccezione non verrà applicata se la legge non prescrive nulla.
Inoltre, l’eccezione verrà applicata soltanto se l’esplicita autorizzazione è
in conflitto con il rispetto dei principi “approdo sicuro”. Anche in questo
caso, l’eccezione “si limita a quanto strettamente necessario per soddisfare i
legittimi interessi d’ordine superiore tutelati da detta autorizzazione”. Ad
esempio, se la legge si limita ad autorizzare un’azienda a fornire dati
personali alle pubbliche autorità, l’eccezione non verrà applicata. Al
contrario, se la legge autorizza espressamente l’azienda a fornire dati
personali ad organizzazioni governativ[e] senza il consenso dei singoli, ciò
costituisce una “autorizzazione esplicita” ad agire in contrasto con i
principi “approdo sicuro”. In alternativa, le specifiche eccezioni alle
disposizioni relative alla notifica al consenso rientrerebbero nell’ambito
dell’eccezione (dato che ciò equivarrebbe ad una specifica autorizzazione a
rivelare informazioni senza notifica e consenso). Ad esempio, una legge che
autorizzi i medici a fornire le cartelle cliniche dei loro pazienti agli
ufficiali sanitari senza il previo consenso dei pazienti stessi potrebbe
consentire un’eccezione ai principi di notifica e di scelta. Tale
autorizzazione non permetterebbe ad un medico di fornire le stesse cartelle
cliniche alle casse mutue malattie o ai laboratori di ricerca farmaceutica
perché ciò esulerebbe dall’ambito degli usi consentiti dalla legge e dunque
dall’ambito dell’eccezione (...). L’autorizzazione in questione può essere
un’autorizzazione“autonoma” a fare determinate cose con i dati personali ma,
come illustrato negli esempi di cui sopra, è probabile che si tratti di
un’eccezione a una legge generale che proscrive la raccolta, l’uso o la
divulgazione dei dati personali.

(...)».  
  
---|---  
  
La comunicazione COM(2013) 846 final

11

|

Il 27 novembre 2013 la Commissione ha adottato la comunicazione al Parlamento
europeo e al Consiglio, intitolata «Ripristinare un clima di fiducia negli
scambi di dati fra l’UE e gli USA» [COM(2013) 846 final; in prosieguo: la
«comunicazione COM(2013) 846 final»]. Tale comunicazione era corredata di una
relazione, parimenti datata 27 novembre 2013, contenente le «conclusioni dei
copresidenti dell’UE del gruppo di lavoro ad hoc UE-USA sulla protezione dei
dati personali» («Report on the Findings by the EU Co‑chairs of the ad hoc EU-
US Working Group on Data Protection»). Tale relazione era stata elaborata,
come indicato dal suo punto 1, in cooperazione con gli Stati Uniti d’America
in seguito alle rivelazioni dell’esistenza, in tale paese, di diversi
programmi di controllo che comprendevano la raccolta e il trattamento su larga
scala di dati personali. Detta relazione conteneva, segnatamente, un’analisi
dettagliata dell’ordinamento giuridico statunitense per quanto attiene, in
particolare, alle basi giuridiche che autorizzano l’esistenza di programmi di
controllo, nonché la raccolta e il trattamento di dati personali da parte
delle autorità americane.  
  
---|---  
  
12

|

Al punto 1 della comunicazione COM(2013) 846 final, la Commissione ha
precisato che «[g]li scambi commerciali sono oggetto della decisione
[2000/520]», aggiungendo che tale decisione «fornisce una base giuridica per
il trasferimento dei dati personali dall’UE a società stabilite negli Stati
Uniti che hanno aderito ai principi d’Approdo sicuro». Inoltre, sempre al
punto 1, la Commissione ha messo in evidenza l’importanza sempre maggiore dei
flussi di dati personali, legata segnatamente allo sviluppo dell’economia
digitale, il quale ha effettivamente «portato a una crescita esponenziale
nella quantità, qualità, diversità e natura delle attività di trattamento dei
dati».  
  
---|---  
  
13

|

Al punto 2 di tale comunicazione, la Commissione ha osservato che «le
preoccupazioni sul livello di protezione dei dati personali dei cittadini
dell’[Unione] trasferiti agli Stati Uniti nell’ambito del principio
dell’Approdo sicuro sono aumentate», e che «[l]a natura volontaria e
dichiarativa del regime ha difatti attirato grande attenzione sulla sua
trasparenza e sulla sua applicazione».  
  
---|---  
  
14

|

Inoltre, essa ha indicato, in questo stesso punto 2, che «[i] dati personali
dei cittadini dell’[Unione] inviati negli USA nell’ambito [del] regime
[dell’approdo sicuro] possono essere consultati e ulteriormente trattati dalle
autorità americane in maniera incompatibile con i motivi per cui erano stati
originariamente raccolti nell’[Unione] e con le finalità del loro
trasferimento agli Stati Uniti», e che «[l]a maggior parte delle imprese
Internet americane che risultano più direttamente interessate [dai] programmi
[di controllo], sono certificate nell’ambito del regime Approdo sicuro».  
  
---|---  
  
15

|

Al punto 3.2 della comunicazione COM(2013) 846 final, la Commissione ha
rilevato l’esistenza di un certo numero di carenze quanto all’attuazione della
decisione 2000/520. Da un lato, essa ha ivi menzionato il fatto che talune
imprese americane certificate non rispettavano i principi di cui all’articolo
1, paragrafo 1, della decisione 2000/520 (in prosieguo: i «principi di approdo
sicuro») e che dovevano essere apportati miglioramenti a tale decisione
concernenti «i punti deboli strutturali relativi alla trasparenza e
all’applicazione, i principi sostanziali dell’Approdo sicuro e il
funzionamento dell’eccezione per motivi di sicurezza nazionale». Dall’altro,
essa ha osservato che l’«Approdo sicuro funge inoltre da interfaccia per il
trasferimento di dati personali di cittadini dell’UE dall’[Unione] europea
agli Stati Uniti da parte di imprese che sono tenute a consegnare dati ai
servizi di intelligence americani nell’ambito dei programmi di raccolta
statunitensi».  
  
---|---  
  
16

|

La Commissione ha concluso, a questo stesso punto 3.2, che, se, «[t]enuto
conto dei punti deboli individuati, il regime Approdo sicuro non può
continuare ad essere applicato secondo le attuali modalità, (…) abrogarlo
nuocerebbe [tuttavia] agli interessi delle imprese che ne sono membri,
nell’[Unione] e negli USA». Infine, sempre a detto punto 3.2, la Commissione
ha aggiunto che essa intendeva cominciare «col discutere con le autorità
americane i punti deboli individuati».  
  
---|---  
  
La comunicazione COM(2013) 847 final

17

|

Sempre il 27 novembre 2013, la Commissione ha adottato la comunicazione al
Parlamento europeo e al Consiglio sul funzionamento del regime «Approdo
sicuro» dal punto di vista dei cittadini dell’UE e delle società ivi stabilite
[COM(2013) 847 final; in prosieguo: la «comunicazione COM(2013) 847 final»].
Come risulta dal suo punto 1, tale comunicazione si basava, segnatamente,
sulle informazioni ricevute nell’ambito del Gruppo di lavoro ad hoc Unione
europea‑Stati Uniti e faceva seguito a due relazioni di valutazione della
Commissione, pubblicate, rispettivamente, nel 2002 e nel 2004.  
  
---|---  
  
18

|

Il punto 1 di tale comunicazione precisa che il funzionamento della decisione
2000/520 «si basa sugli impegni assunti dalle imprese che vi aderiscono e
sulla loro auto‑certificazione» e aggiunge che «[l]’adesione è volontaria, ma
[che] una volta sottoscritta le norme sono vincolanti».  
  
---|---  
  
19

|

Inoltre, emerge dal punto 2.2 della comunicazione COM(2013) 847 final che, al
26 settembre 2013, 3246 imprese, facenti parte di numerosi settori
dell’economia e dei servizi, erano certificate. Tali imprese fornivano,
principalmente, servizi sul mercato interno dell’Unione, in particolare nel
settore di Internet, e una parte di esse erano imprese dell’Unione con
controllate negli Stati Uniti. Alcune di queste imprese trattavano i dati
relativi ai loro dipendenti in Europa e li inviavano in tale paese a fini di
gestione delle risorse umane.  
  
---|---  
  
20

|

Sempre al punto 2.2, la Commissione ha sottolineato che «[o]gni insufficienza
a livello di trasparenza o di applicazione da parte americana [aveva]
l’effetto di far ricadere la responsabilità sulle autorità per la protezione
dei dati europee e sulle imprese che si avvalgono del regime in oggetto».  
  
---|---  
  
21

|

Si evince, segnatamente, dai punti da 3 a 5 e 8 della comunicazione COM(2013)
847 final che, nella prassi, un numero considerevole di imprese certificate
non rispettava, o rispettava solo in parte, i principi dell’approdo sicuro.  
  
---|---  
  
22

|

Inoltre, al punto 7 di tale comunicazione, la Commissione ha affermato che
«tutte le imprese partecipanti al programma PRISM [programma di raccolta di
informazioni su larga scala], e che consentono alle autorità americane di
avere accesso a dati conservati e trattati negli USA, risultano certificate
nel quadro di Approdo sicuro», e che tale sistema «è diventato così una delle
piattaforme di accesso delle autorità americane di intelligence alla raccolta
di dati personali inizialmente trattati nell’[Unione]». A tal riguardo, la
Commissione ha constatato, al punto 7.1 di detta comunicazione, che «un certo
numero di basi giuridiche previste dalla legislazione americana consente la
raccolta e il trattamento su larga scala di dati personali conservati o
altrimenti trattati da società ubicate negli Stati Uniti» e che «[a] causa
dell’ampia entità dei programmi, può accadere che dati trasferiti nell’ambito
di Approdo sicuro siano accessibili alle autorità americane e vengano
ulteriormente trattati da queste al di là di quanto è necessario e
proporzionato alla protezione della sicurezza nazionale come previsto
dall’eccezione di cui alla decisione [2000/520]».  
  
---|---  
  
23

|

Al punto 7.2 della comunicazione COM(2013) 847 final, intitolata «Limitazioni
e rimedi», la Commissione ha sottolineato che «i principali beneficiari delle
garanzie previste dal diritto americano sono i cittadini statunitensi o le
persone che risiedono legalmente negli USA» e che «[n]on vi è inoltre alcuna
possibilità, né per gli interessati [dell’Unione] che per quelli americani, di
ottenere l’accesso, la rettifica o la cancellazione dei dati, o rimedi
amministrativi o giurisdizionali in relazione alla raccolta e all’ulteriore
trattamento dei loro dati personali nell’ambito dei programmi di controllo
statunitensi».  
  
---|---  
  
24

|

Secondo il punto 8 della comunicazione COM(2013) 847 final, fra le imprese
certificate figuravano «[l]e imprese del web come Google, Facebook, Microsoft,
Apple, Yahoo», le quali contano «[centinaia di] milioni di clienti in Europa»
e trasferiscono dati personali negli Stati Uniti a fini del loro trattamento.  
  
---|---  
  
25

|

La Commissione ha concluso, a questo stesso punto 8, che «l’accesso su larga
scala, da parte dei servizi di intelligence, ai dati trasferiti negli USA da
imprese certificate nell’ambito di Approdo sicuro solleva altri gravi problemi
riguardanti la continuità dei diritti dei cittadini europei in materia di
protezione in caso di invio dei loro dati negli Stati Uniti».  
  
---|---  
  
Procedimento principale e questioni pregiudiziali

26

|

Il sig. Schrems, cittadino austriaco residente in Austria, è iscritto alla
rete sociale Facebook (in prosieguo: «Facebook») dal 2008.  
  
---|---  
  
27

|

Chiunque risieda nel territorio dell’Unione e desideri utilizzare Facebook è
tenuto, al momento della sua iscrizione, a sottoscrivere un contratto con
Facebook Ireland, una controllata di Facebook Inc., situata, da parte sua,
negli Stati Uniti. I dati personali degli utenti di Facebook residenti nel
territorio dell’Unione vengono trasferiti, in tutto o in parte, su server di
Facebook Inc. ubicati nel territorio degli Stati Uniti, ove essi sono oggetto
di un trattamento.  
  
---|---  
  
28

|

Il 25 giugno 2013 il sig. Schrems ha investito il commissario di una denuncia,
con la quale lo invitava, in sostanza, ad esercitare le proprie competenze
statutarie, vietando a Facebook Ireland di trasferire i suoi dati personali
verso gli Stati Uniti. In tale denuncia egli faceva valere che il diritto e la
prassi vigenti in tale paese non offrivano una protezione sufficiente dei dati
personali conservati nel territorio del medesimo contro le attività di
controllo ivi praticate dalle autorità pubbliche. Il sig. Schrems si riferiva,
a tal riguardo, alle rivelazioni fatte dal sig. Edward Snowden in merito alle
attività dei servizi di intelligence degli Stati Uniti, e in particolare a
quelle della National Security Agency (in prosieguo: la «NSA»).  
  
---|---  
  
29

|

Considerando di non essere obbligato a procedere ad un’indagine sui fatti
denunciati dal sig. Schrems, il commissario ha respinto la denuncia in quanto
priva di fondamento. Egli ha ritenuto, infatti, che non esistessero prove del
fatto che la NSA avesse avuto accesso ai dati personali dell’interessato. Il
commissario ha aggiunto che le censure formulate dal sig. Schrems nella sua
denuncia non potevano essere fatte valere in maniera utile, in quanto ogni
questione relativa all’adeguatezza della protezione dei dati personali negli
Stati Uniti doveva essere risolta in conformità alla decisione 2000/520 e che,
in tale decisione, la Commissione aveva constatato che gli Stati Uniti
d’America assicuravano un livello di protezione adeguato.  
  
---|---  
  
30

|

Il sig. Schrems ha proposto un ricorso dinanzi alla High Court (Corte
d’appello) avverso la decisione di cui al procedimento principale. Dopo aver
esaminato le prove prodotte dalle parti nel procedimento principale, tale
giudice ha dichiarato che la sorveglianza elettronica e l’intercettazione dei
dati personali trasferiti dall’Unione verso gli Stati Uniti rispondevano a
finalità necessarie e indispensabili per l’interesse pubblico. Tuttavia, detto
giudice ha aggiunto che le rivelazioni del sig. Snowden avevano dimostrato che
la NSA ed altri organi federali avevano commesso «eccessi considerevoli».  
  
---|---  
  
31

|

Orbene, secondo questo stesso giudice, i cittadini dell’Unione non avrebbero
alcun diritto effettivo ad essere sentiti. La supervisione sull’operato dei
servizi di intelligence verrebbe effettuata nell’ambito di un procedimento
segreto e non contraddittorio. Una volta che i dati personali sono stati
trasferiti verso gli Stati Uniti, la NSA e altri organi federali, come il
Federal Bureau of Investigation (FBI), potrebbero accedere a tali dati
nell’ambito della sorveglianza e delle intercettazioni indifferenziate da essi
praticate su larga scala.  
  
---|---  
  
32

|

La High Court (Corte d’appello) ha constatato che il diritto irlandese vieta
il trasferimento dei dati personali al di fuori del territorio nazionale,
fatti salvi i casi in cui il paese terzo in questione assicura un livello di
protezione adeguato della vita privata, nonché dei diritti e delle libertà
fondamentali. L’importanza dei diritti al rispetto della vita privata e
all’inviolabilità del domicilio, garantiti dalla Costituzione irlandese,
implicherebbe che qualsiasi ingerenza in tali diritti sia proporzionata e
conforme ai requisiti previsti dalla legge.  
  
---|---  
  
33

|

Orbene, l’accesso massiccio e indifferenziato a dati personali sarebbe
manifestamente contrario al principio di proporzionalità e ai valori
fondamentali protetti dalla Costituzione irlandese. Affinché intercettazioni
di comunicazioni elettroniche possano essere considerate conformi a tale
Costituzione, occorrerebbe dimostrare che tali intercettazioni sono mirate,
che la sorveglianza su talune persone o taluni gruppi di persone è
oggettivamente giustificata nell’interesse della sicurezza nazionale o della
repressione della criminalità, e che esistono garanzie adeguate e
verificabili. Pertanto, secondo la High Court (Corte d’appello), qualora il
procedimento principale dovesse essere definito sulla base del solo diritto
irlandese, occorrerebbe constatare che, alla luce dell’esistenza di un serio
dubbio sul fatto che gli Stati Uniti d’America assicurino un livello di
protezione adeguato dei dati personali, il commissario avrebbe dovuto compiere
un’indagine sui fatti lamentati dal sig. Schrems nella sua denuncia e che il
commissario ha erroneamente respinto quest’ultima.  
  
---|---  
  
34

|

Tuttavia, la High Court (Corte d’appello) considera che tale causa verte
sull’attuazione del diritto dell’Unione ai sensi dell’articolo 51 della Carta,
cosicché la legittimità della decisione di cui al procedimento principale deve
essere valutata sulla scorta del diritto dell’Unione. Orbene, secondo tale
giudice, la decisione 2000/520 non soddisfa i requisiti risultanti sia dagli
articoli 7 e 8 della Carta sia dai principi enunciati dalla Corte nella
sentenza Digital Rights Ireland e a. (C‑293/12 e C‑594/12, EU:C:2014:238). Il
diritto al rispetto della vita privata, garantito dall’articolo 7 della Carta
e dai valori fondamentali comuni alle tradizioni degli Stati membri, sarebbe
svuotato di significato qualora i pubblici poteri fossero autorizzati ad
accedere alle comunicazioni elettroniche su base casuale e generalizzata,
senza alcuna giustificazione oggettiva fondata su motivi di sicurezza
nazionale o di prevenzione della criminalità, specificamente riguardanti i
singoli interessati, e senza che tali pratiche siano accompagnate da garanzie
adeguate e verificabili.  
  
---|---  
  
35

|

La High Court (Corte d’appello) osserva, inoltre, che il sig. Schrems, nel suo
ricorso, ha contestato in realtà la legittimità del regime dell’approdo sicuro
istituito dalla decisione 2000/520 e sul quale poggia la decisione di cui al
procedimento principale. Pertanto, anche se il sig. Schrems non ha formalmente
contestato la validità né della direttiva 95/46 né della decisione 2000/520,
secondo tale giudice occorre chiarire se, avuto riguardo all’articolo 25,
paragrafo 6, di tale direttiva, il commissario fosse vincolato dalla
constatazione effettuata dalla Commissione in tale decisione, secondo la quale
gli Stati Uniti d’America garantiscono un livello di protezione adeguato,
oppure se l’articolo 8 della Carta autorizzasse il commissario a discostarsi,
se del caso, da una siffatta constatazione.  
  
---|---  
  
36

|

È in tale contesto che la High Court (Corte d’appello) ha deciso di sospendere
il procedimento e di sottoporre alla Corte le seguenti questioni
pregiudiziali:

|

«1)

|

Se, nel decidere in merito a una denuncia presentata a un’autorità
indipendente investita per legge delle funzioni di gestione e di applicazione
della legislazione sulla protezione dei dati, secondo cui i dati personali
sono trasferiti a un paese terzo (nel caso di specie, gli Stati Uniti
d’America) il cui diritto e la cui prassi si sostiene non prevedano adeguate
tutele per i soggetti interessati, tale autorità sia assolutamente vincolata
dalla constatazione in senso contrario dell’Unione contenuta nella decisione
2000/520, tenuto conto degli articoli 7, 8 e 47 della Carta, nonostante le
disposizioni dell’articolo 25, paragrafo 6, della direttiva 95/46.  
  
---|---  
  
2)

|

Oppure, in alternativa, se detta autorità possa e/o debba condurre una propria
indagine sulla questione alla luce degli sviluppi verificatisi nel frattempo,
successivamente alla prima pubblicazione della decisione 2000/520».  
  
---|---  
  
Sulle questioni pregiudiziali

37

|

Con le sue questioni pregiudiziali, che occorre esaminare congiuntamente, il
giudice del rinvio chiede, in sostanza, se e in che misura l’articolo 25,
paragrafo 6, della direttiva 95/46, letto alla luce degli articoli 7, 8 e 47
della Carta, debba essere interpretato nel senso che una decisione adottata in
forza di tale disposizione, come la decisione 2000/520, con la quale la
Commissione constata che un paese terzo assicura un livello di protezione
adeguato, osti a che un’autorità di controllo di uno Stato membro, ai sensi
dell’articolo 28 di tale direttiva, possa esaminare la domanda di una persona
relativa alla tutela dei suoi diritti e delle sue libertà con riguardo al
trattamento di dati personali che la riguardano, i quali sono stati trasferiti
da uno Stato membro verso tale paese terzo, allorché tale persona faccia
valere che il diritto e la prassi in vigore in quest’ultimo non assicurano un
livello di protezione adeguato.  
  
---|---  
  
Sui poteri delle autorità nazionali di controllo ai sensi dell’articolo 28
della direttiva 95/46, in presenza di una decisione della Commissione adottata
in forza dell’articolo 25, paragrafo 6, di tale direttiva

38

|

Occorre rammentare, in via preliminare, che le disposizioni della direttiva
95/46, disciplinando il trattamento di dati personali che possono arrecare
pregiudizio alle libertà fondamentali e, segnatamente, al diritto al rispetto
della vita privata, devono essere necessariamente interpretate alla luce dei
diritti fondamentali garantiti dalla Carta (v. sentenze Österreichischer
Rundfunk e a., C‑465/00, C‑138/01 e C‑139/01, EU:C:2003:294, punto 68; Google
Spain e Google, C‑131/12, EU:C:2014:317, punto 68, nonché Ryneš, C‑212/13,
EU:C:2014:2428, punto 29).  
  
---|---  
  
39

|

Risulta dall’articolo 1, nonché dai considerando 2 e 10 della direttiva 95/46,
che essa è intesa a garantire non solo una tutela efficace e completa delle
libertà e dei diritti fondamentali delle persone fisiche, e segnatamente del
diritto fondamentale al rispetto della vita privata con riguardo al
trattamento dei dati personali, ma anche un livello elevato di protezione di
tali libertà e diritti fondamentali. L’importanza sia del diritto fondamentale
al rispetto della vita privata, garantito dall’articolo 7 della Carta, sia del
diritto fondamentale alla tutela dei dati personali, garantito dall’articolo 8
della stessa, è inoltre sottolineata nella giurisprudenza della Corte (v.
sentenze Rijkeboer, C‑553/07, EU:C:2009:293, punto 47; Digital Rights Ireland
e a., C‑293/12 e C‑594/12, EU:C:2014:238, punto 53, nonché Google Spain e
Google, C‑131/12, EU:C:2014:317, punti 53, 66 e 74 e la giurisprudenza ivi
citata).  
  
---|---  
  
40

|

Per quanto attiene ai poteri di cui dispongono le autorità di controllo
nazionali quanto al trasferimento di dati personali verso paesi terzi, si deve
rilevare che l’articolo 28, paragrafo 1, della direttiva 95/46 obbliga gli
Stati membri ad istituire una o più autorità pubbliche incaricate di
controllare in piena indipendenza l’osservanza delle norme dell’Unione
relative alla tutela delle persone fisiche con riguardo al trattamento di tali
dati. Detto obbligo risulta altresì dal diritto primario dell’Unione,
segnatamente dall’articolo 8, paragrafo 3, della Carta e dall’articolo 16,
paragrafo 2, TFUE (v., in tal senso, sentenze Commissione/Austria, C‑614/10,
EU:C:2012:631, punto 36, e Commissione/Ungheria, C‑288/12, EU:C:2014:237,
punto 47).  
  
---|---  
  
41

|

La garanzia d’indipendenza delle autorità nazionali di controllo è diretta ad
assicurare che il controllo del rispetto delle disposizioni in materia di
protezione delle persone fisiche con riguardo al trattamento dei dati
personali sia efficace e affidabile e deve essere interpretata alla luce di
tale finalità. Essa è stata disposta al fine di rafforzare la protezione delle
persone e degli organismi interessati dalle decisioni di tali autorità.
L’istituzione, negli Stati membri, di autorità di controllo indipendenti,
costituisce quindi, come rilevato dal considerando 62 della direttiva 95/46,
un elemento essenziale del rispetto della tutela delle persone con riguardo al
trattamento dei dati personali (v. sentenze Commissione/Germania, C‑518/07,
EU:C:2010:125, punto 25, nonché Commissione/UngheriaC‑288/12, EU:C:2014:237,
punto 48 e la giurisprudenza ivi citata).  
  
---|---  
  
42

|

Al fine di garantire tale protezione, le autorità nazionali di controllo
devono, segnatamente, assicurare un giusto equilibrio fra, da un lato, il
rispetto del diritto fondamentale alla vita privata e, dall’altro, gli
interessi che impongono una libera circolazione dei dati personali (v., in tal
senso, sentenze Commissione/Germania, C‑518/07, EU:C:2010:125, punto 24, e
Commissione/UngheriaC‑288/12, EU:C:2014:237, punto 51).  
  
---|---  
  
43

|

A tal fine, dette autorità dispongono di un’ampia gamma di poteri e questi,
elencati in maniera non esaustiva all’articolo 28, paragrafo 3, della
direttiva 95/46, costituiscono altrettanti mezzi necessari all’adempimento dei
loro compiti, come sottolineato dal considerando 63 di tale direttiva. In tal
senso, dette autorità godono, segnatamente, di poteri investigativi, come
quello di raccogliere qualsiasi informazione necessaria all’esercizio della
loro funzione di controllo, di poteri effettivi d’intervento, come quello di
vietare a titolo provvisorio o definitivo un trattamento di dati o, ancora,
del potere di promuovere azioni giudiziarie.  
  
---|---  
  
44

|

È vero che si evince dall’articolo 28, paragrafi 1 e 6, della direttiva 95/46
che i poteri delle autorità nazionali di controllo riguardano i trattamenti di
dati personali effettuati nel territorio del loro Stato membro, cosicché esse
non dispongono di poteri, sulla base di tale articolo 28, con riguardo ai
trattamenti di siffatti dati effettuati nel territorio di un paese terzo.  
  
---|---  
  
45

|

Tuttavia, l’operazione consistente nel far trasferire dati personali da uno
Stato membro verso un paese terzo costituisce, di per sé, un trattamento di
dati personali ai sensi dell’articolo 2, lettera b), della direttiva 95/46
(v., in tal senso, sentenza Parlamento/Consiglio e Commissione, C‑317/04 e
C‑318/04, EU:C:2006:346, punto 56) effettuato nel territorio di uno Stato
membro. Infatti, tale disposizione definisce il «trattamento di dati
personali» alla stregua di «qualsiasi operazione o insieme di operazioni
compiute con o senza l’ausilio di processi automatizzati e applicate a dati
personali» e menziona, a titolo di esempio, «la comunicazione mediante
trasmissione, diffusione o qualsiasi altra forma di messa a disposizione».  
  
---|---  
  
46

|

Il considerando 60 della direttiva 95/46 precisa che i trasferimenti di dati
personali verso i paesi terzi possono aver luogo soltanto nel pieno rispetto
delle disposizioni prese dagli Stati membri in applicazione di tale direttiva.
A tal riguardo, il capo IV di detta direttiva, nel quale figurano gli articoli
25 e 26 della medesima, ha predisposto un regime che mira a garantire un
controllo da parte degli Stati membri sui trasferimenti di dati personali
verso i paesi terzi. Tale regime è complementare al regime generale attuato
dal capo II di questa stessa direttiva, riguardante le condizioni generali di
liceità dei trattamenti di dati personali (v., in tal senso, sentenza
Lindqvist, C‑101/01, EU:C:2003:596, punto 63).  
  
---|---  
  
47

|

Poiché le autorità nazionali di controllo sono incaricate, ai sensi
dell’articolo 8, paragrafo 3, della Carta e dell’articolo 28 della direttiva
95/46, di sorvegliare il rispetto delle norme dell’Unione relative alla tutela
delle persone fisiche con riguardo al trattamento dei dati personali, ciascuna
di esse è quindi investita della competenza a verificare se un trasferimento
di dati personali dal proprio Stato membro verso un paese terzo rispetti i
requisiti fissati dalla direttiva 95/46.  
  
---|---  
  
48

|

Riconoscendo al contempo, al suo considerando 56, che i trasferimenti di dati
personali dagli Stati membri verso paesi terzi sono necessari allo sviluppo
degli scambi internazionali, la direttiva 95/46 pone come principio, al suo
articolo 25, paragrafo 1, che siffatti trasferimenti possano avere luogo
soltanto se tali paesi terzi garantiscono un livello di protezione adeguato.  
  
---|---  
  
49

|

Inoltre, il considerando 57 di detta direttiva precisa che i trasferimenti di
dati personali verso paesi terzi che non offrono un livello di protezione
adeguato devono essere vietati.  
  
---|---  
  
50

|

Al fine di controllare i trasferimenti di dati personali verso i paesi terzi
in funzione del livello di protezione ad essi accordato in ciascuno di tali
paesi, l’articolo 25 della direttiva 95/46 impone una serie di obblighi agli
Stati membri e alla Commissione. Risulta, segnatamente, da tale articolo, che
la constatazione se un paese terzo assicuri o meno un livello di protezione
adeguato può essere effettuata, come rilevato dall’avvocato generale al
paragrafo 86 delle sue conclusioni, vuoi dagli Stati membri vuoi dalla
Commissione.  
  
---|---  
  
51

|

La Commissione può adottare, sulla base dell’articolo 25, paragrafo 6, della
direttiva 95/46, una decisione che constata che un paese terzo garantisce un
livello di protezione adeguato. Conformemente al secondo comma di tale
disposizione, una siffatta decisione ha come destinatari gli Stati membri, i
quali devono adottare le misure necessarie per conformarvisi. Ai sensi
dell’articolo 288, quarto comma, TFUE, essa ha un carattere vincolante per
tutti gli Stati membri destinatari e si impone pertanto a tutti i loro organi
(v., in tal senso, sentenze Albako Margarinefabrik, 249/85, EU:C:1987:245,
punto 17, e Mediaset, C‑69/13, EU:C:2014:71, punto 23), nella parte in cui
produce l’effetto di autorizzare trasferimenti di dati personali dagli Stati
membri verso il paese terzo da essa interessato.  
  
---|---  
  
52

|

Pertanto, fintantoché la decisione della Commissione non sia stata dichiarata
invalida dalla Corte, gli Stati membri e i loro organi, fra i quali figurano
le loro autorità di controllo indipendenti, non possono certo adottare misure
contrarie a tale decisione, come atti intesi a constatare con effetto
vincolante che il paese terzo interessato da detta decisione non garantisce un
livello di protezione adeguato. Infatti, gli atti delle istituzioni
dell’Unione si presumono, in linea di principio, legittimi e producono
pertanto effetti giuridici, finché non siano stati revocati o annullati nel
contesto di un ricorso per annullamento ovvero dichiarati invalidi a seguito
di un rinvio pregiudiziale o di un’eccezione di illegittimità (sentenza
Commissione/Grecia, C‑475/01, EU:C:2004:585, punto 18 e la giurisprudenza ivi
citata).  
  
---|---  
  
53

|

Tuttavia, una decisione della Commissione adottata sulla base dell’articolo
25, paragrafo 6, della direttiva 95/46, come la decisione 2000/520, non può
impedire alle persone i cui dati personali sono stati o potrebbero essere
trasferiti verso un paese terzo di investire le autorità nazionali di
controllo di una domanda, ai sensi dell’articolo 28, paragrafo 4, di tale
direttiva, relativa alla protezione dei loro diritti e delle loro libertà con
riguardo al trattamento di tali dati. Analogamente, una decisione di tale
natura non può, come rilevato dall’avvocato generale, segnatamente, ai
paragrafi 61, 93 e 116 delle sue conclusioni, né elidere né ridurre i poteri
espressamente riconosciuti alle autorità nazionali di controllo dall’articolo
8, paragrafo 3, della Carta, nonché dall’articolo 28 di detta direttiva.  
  
---|---  
  
54

|

Né l’articolo 8, paragrafo 3, della Carta né l’articolo 28 della direttiva
95/46 escludono dall’ambito di competenza delle autorità nazionali di
controllo il controllo dei trasferimenti di dati personali verso paesi terzi
che sono stati oggetto di una decisione della Commissione in forza
dell’articolo 25, paragrafo 6, di tale direttiva.  
  
---|---  
  
55

|

In particolare, l’articolo 28, paragrafo 4, primo comma, della direttiva
95/46, il quale dispone che «[q]ualsiasi persona (…) può presentare [alle
autorità nazionali di controllo] una domanda relativa alla tutela dei suoi
diritti e libertà con riguardo al trattamento di dati personali», non prevede
alcuna eccezione a tal riguardo nel caso in cui la Commissione abbia adottato
una decisione in forza dell’articolo 25, paragrafo 6, di tale direttiva.  
  
---|---  
  
56

|

Inoltre, sarebbe contrario al sistema predisposto dalla direttiva 95/46,
nonché alla finalità degli articoli 25 e 28 della stessa se una decisione
della Commissione adottata in applicazione dell’articolo 25, paragrafo 6, di
detta direttiva avesse come effetto di impedire ad un’autorità nazionale di
controllo di esaminare la domanda di una persona relativa alla protezione dei
suoi diritti e libertà con riguardo al trattamento dei suoi dati personali che
sono stati o potrebbero essere trasferiti da uno Stato membro verso un paese
terzo interessato da tale decisione.  
  
---|---  
  
57

|

Al contrario, l’articolo 28 della direttiva 95/46 si applica, per la sua
stessa natura, a ogni trattamento di dati personali. Pertanto, anche in
presenza di una decisione della Commissione adottata sulla base dell’articolo
25, paragrafo 6, di tale direttiva, le autorità nazionali di controllo
investite da una persona di una domanda relativa alla protezione dei suoi
diritti e libertà con riguardo al trattamento dei dati personali che la
riguardano, devono poter verificare, in piena indipendenza, se il
trasferimento di tali dati rispetti i requisiti fissati da detta direttiva.  
  
---|---  
  
58

|

Se così non fosse, le persone i cui dati personali sono stati o potrebbero
essere trasferiti verso il paese terzo di cui trattasi sarebbero private del
diritto, garantito all’articolo 8, paragrafi 1 e 3, della Carta, di investire
le autorità nazionali di controllo di una domanda ai fini della protezione dei
loro diritti fondamentali (v., per analogia, sentenza Digital Rights Ireland e
a., C‑293/12 e C‑594/12, EU:C:2014:238, punto 68).  
  
---|---  
  
59

|

Una domanda, ai sensi dell’articolo 28, paragrafo 4, della direttiva 95/46,
con la quale una persona i cui dati personali sono stati o potrebbero essere
trasferiti verso un paese terzo fa valere, come nel procedimento principale,
che il diritto e la prassi di tale paese non assicurano, nonostante quanto
constatato dalla Commissione in una decisione adottata in base all’articolo
25, paragrafo 6, di tale direttiva, un livello di protezione adeguato, deve
essere intesa nel senso che essa verte, in sostanza, sulla compatibilità di
tale decisione con la protezione della vita privata e delle libertà e dei
diritti fondamentali della persona.  
  
---|---  
  
60

|

A tal riguardo, occorre richiamare la giurisprudenza costante della Corte
secondo la quale l’Unione è un’Unione di diritto, nel senso che tutti gli atti
delle sue istituzioni sono soggetti al controllo della conformità,
segnatamente, ai Trattati, ai principi generali del diritto nonché ai diritti
fondamentali (v., in tal senso, sentenze Commissione e a./Kadi, C‑584/10 P,
C‑593/10 P e C‑595/10 P, EU:C:2013:518, punto 66; Inuit Tapiriit Kanatami e
a./Parlamento e Consiglio, C‑583/11 P, EU:C:2013:625, punto 91, nonché
Telefónica/Commissione, C‑274/12 P, EU:C:2013:852, punto 56). Le decisioni
della Commissione adottate in forza dell’articolo 25, paragrafo 6, della
direttiva 95/46 non possono pertanto sfuggire ad un siffatto controllo.  
  
---|---  
  
61

|

Ciò premesso, la Corte è competente in via esclusiva a dichiarare l’invalidità
di un atto dell’Unione, quale una decisione della Commissione adottata in
applicazione dell’articolo 25, paragrafo 6, della direttiva 95/46; la natura
esclusiva di tale competenza ha lo scopo di garantire la certezza del diritto
assicurando l’applicazione uniforme del diritto dell’Unione (v. sentenze Melki
e Abdeli, C‑188/10 e C‑189/10, EU:C:2010:363, punto 54, nonché CIVAD,
C‑533/10, EU:C:2012:347, punto 40).  
  
---|---  
  
62

|

Per quanto i giudici nazionali siano effettivamente legittimati ad esaminare
la validità di un atto dell’Unione, come una decisione della Commissione
adottata in forza dell’articolo 25, paragrafo 6, della direttiva 95/46, essi
non sono tuttavia competenti a constatare essi stessi l’invalidità di un
siffatto atto (v., in tal senso, sentenze Foto‑Frost, 314/85, EU:C:1987:452,
punti da 15 a 20, nonché IATA e ELFAA, C‑344/04, EU:C:2006:10, punto 27). A
fortiori, in sede di esame di una domanda, ai sensi dell’articolo 28,
paragrafo 4, di tale direttiva, avente ad oggetto la compatibilità di una
decisione della Commissione adottata in forza dell’articolo 25, paragrafo 6,
di detta direttiva con la protezione della vita privata e delle libertà e dei
diritti fondamentali della persona, le autorità nazionali di controllo non
sono competenti a constatare esse stesse l’invalidità di una siffatta
decisione.  
  
---|---  
  
63

|

Alla luce di tali considerazioni, qualora una persona i cui dati personali
sono stati o potrebbero essere trasferiti verso un paese terzo che è stato
oggetto di una decisione della Commissione in forza dell’articolo 25,
paragrafo 6, della direttiva 95/46, investa un’autorità nazionale di controllo
di una domanda relativa alla protezione dei suoi diritti e libertà con
riguardo al trattamento di tali dati e contesti, in occasione di tale domanda,
come nel procedimento principale, la compatibilità di tale decisione con la
protezione della vita privata e delle libertà e dei diritti fondamentali della
persona, incombe a tale autorità esaminare detta domanda con tutta la
diligenza richiesta.  
  
---|---  
  
64

|

Nel caso in cui detta autorità pervenga alla conclusione che gli elementi
addotti a sostegno di una siffatta domanda sono privi di fondamento e, per
questo motivo, la respinga, la persona che ha proposto detta domanda deve
avere accesso, come si evince dall’articolo 28, paragrafo 3, secondo comma,
della direttiva 95/46, in combinato con l’articolo 47 della Carta, ai mezzi di
ricorso giurisdizionali che le consentono di contestare una siffatta decisione
impugnandola dinanzi ai giudici nazionali. Alla luce della giurisprudenza
citata ai punti 61 e 62 della presente sentenza, tali giudici devono
sospendere la decisione e investire la Corte di un procedimento pregiudiziale
per accertamento di validità, allorché essi ritengono che uno o più motivi di
invalidità formulati dalle parti o, eventualmente, sollevati d’ufficio siano
fondati (v., in tal senso, sentenza T & L Sugars e Sidul Açúcares/Commissione,
C‑456/13 P, EU:C:2015:284, punto 48 e la giurisprudenza ivi citata).  
  
---|---  
  
65

|

Nell’ipotesi contraria, in cui detta autorità reputi fondate le censure
sollevate dalla persona che l’ha investita di una domanda relativa alla
protezione dei suoi diritti e libertà con riguardo al trattamento dei suoi
dati personali, questa stessa autorità, ai sensi dell’articolo 28, paragrafo
3, primo comma, terzo trattino, della direttiva 95/46, in combinato,
segnatamente, con l’articolo 8, paragrafo 3, della Carta, deve poter
promuovere azioni giudiziarie. A tal riguardo, incombe al legislatore
nazionale prevedere mezzi di ricorso che consentano all’autorità nazionale di
controllo di cui trattasi di far valere le censure che essa reputa fondate
dinanzi ai giudici nazionali, affinché questi ultimi procedano, qualora
condividano i dubbi di tale autorità in ordine alla validità della decisione
della Commissione, ad un rinvio pregiudiziale inteso all’esame della validità
di tale decisione.  
  
---|---  
  
66

|

In virtù delle considerazioni che precedono, si deve rispondere alle questioni
sollevate che l’articolo 25, paragrafo 6, della direttiva 95/46, letto alla
luce degli articoli 7, 8 e 47 della Carta, deve essere interpretato nel senso
che una decisione adottata in forza di tale disposizione, quale la decisione
2000/520, con la quale la Commissione constata che un paese terzo garantisce
un livello di protezione adeguato, non osta a che un’autorità di controllo di
uno Stato membro, ai sensi dell’articolo 28 di tale direttiva, esamini la
domanda di una persona relativa alla protezione dei suoi diritti e libertà con
riguardo al trattamento di dati personali che la riguardano, i quali sono
stati trasferiti da uno Stato membro verso tale paese terzo, qualora tale
persona faccia valere che il diritto e la prassi in vigore in quest’ultimo non
garantiscono un livello di protezione adeguato.  
  
---|---  
  
Sulla validità della decisione 2000/520

67

|

Come si evince dalle spiegazioni del giudice del rinvio relative alle
questioni sollevate, il sig. Schrems fa valere, nel procedimento principale,
che il diritto e la prassi degli Stati Uniti non assicurano un livello di
protezione adeguato ai sensi dell’articolo 25 della direttiva 95/46. Come
rilevato dall’avvocato generale ai paragrafi 123 e 124 delle sue conclusioni,
il sig. Schrems esprime dubbi, che tale giudice sembra peraltro condividere
nella sostanza, concernenti la validità della decisione 2000/520. In tali
circostanze, in virtù delle constatazioni effettuate ai punti da 60 a 63 della
presente sentenza, e al fine di fornire una risposta completa a detto giudice,
occorre verificare se tale decisione sia conforme ai requisiti risultanti da
detta direttiva, letta alla luce della Carta.  
  
---|---  
  
Sui requisiti risultanti dall’articolo 25, paragrafo 6, della direttiva 95/46

68

|

Come è già stato rilevato ai punti 48 e 49 della presente sentenza, l’articolo
25, paragrafo 1, della direttiva 95/46 vieta i trasferimenti di dati personali
verso un paese terzo che non garantisce un livello di protezione adeguato.  
  
---|---  
  
69

|

Tuttavia, ai fini del controllo di tali trasferimenti, l’articolo 25,
paragrafo 6, primo comma, di tale direttiva, dispone che la Commissione «può
constatare (…) che un paese terzo garantisce un livello di protezione adeguato
ai sensi del paragrafo 2 [di tale articolo], in considerazione della sua
legislazione nazionale o dei suoi impegni internazionali (…), ai fini della
tutela della vita privata o delle libertà e dei diritti fondamentali della
persona».  
  
---|---  
  
70

|

È vero che né l’articolo 25, paragrafo 2, della direttiva 95/46 né
nessun’altra disposizione della medesima contengono una definizione della
nozione di livello di protezione adeguato. In particolare, l’articolo 25,
paragrafo 2, di detta direttiva si limita ad enunciare che l’adeguatezza del
livello di protezione garantito da un paese terzo «è valutata con riguardo a
tutte le circostanze relative ad un trasferimento o ad una categoria di
trasferimenti di dati» ed elenca, in maniera non esaustiva, le circostanze che
devono essere prese in considerazione in occasione di una siffatta
valutazione.  
  
---|---  
  
71

|

Tuttavia, da un lato, come si evince dalla lettera stessa dell’articolo 25,
paragrafo 6, della direttiva 95/46, tale disposizione esige che un paese terzo
«garantisc[a]» un livello di protezione adeguato in considerazione della sua
legislazione nazionale o dei suoi impegni internazionali. Dall’altro, sempre
secondo tale disposizione, l’adeguatezza della protezione assicurata dal paese
terzo viene valutata «ai fini della tutela della vita privata o delle libertà
e dei diritti fondamentali della persona».  
  
---|---  
  
72

|

In tal modo, l’articolo 25, paragrafo 6, della direttiva 95/46 attua l’obbligo
esplicito di protezione dei dati personali previsto all’articolo 8, paragrafo
1, della Carta e mira ad assicurare, come rilevato dall’avvocato generale al
paragrafo 139 delle sue conclusioni, la continuità del livello elevato di tale
protezione in caso di trasferimento di dati personali verso un paese terzo.  
  
---|---  
  
73

|

È vero che il termine «adeguato» figurante all’articolo 25, paragrafo 6, della
direttiva 95/46 implica che non possa esigersi che un paese terzo assicuri un
livello di protezione identico a quello garantito nell’ordinamento giuridico
dell’Unione. Tuttavia, come rilevato dall’avvocato generale al paragrafo 141
delle sue conclusioni, l’espressione «livello di protezione adeguato» deve
essere intesa nel senso che esige che tale paese assicuri effettivamente, in
considerazione della sua legislazione nazionale o dei suoi impegni
internazionali, un livello di protezione delle libertà e dei diritti
fondamentali sostanzialmente equivalente a quello garantito all’interno
dell’Unione in forza della direttiva 95/46, letta alla luce della Carta.
Infatti, in assenza di un siffatto requisito, l’obiettivo menzionato al punto
precedente della presente sentenza sarebbe disatteso. Inoltre, il livello
elevato di protezione garantito dalla direttiva 95/46, letta alla luce della
Carta, potrebbe essere facilmente eluso da trasferimenti di dati personali
dall’Unione verso paesi terzi ai fini del loro trattamento in tali paesi.  
  
---|---  
  
74

|

Si evince dalla formulazione espressa dell’articolo 25, paragrafo 6, della
direttiva 95/46 che è l’ordinamento giuridico del paese terzo interessato
dalla decisione della Commissione che deve garantire un livello di protezione
adeguato. Anche se gli strumenti dei quali tale paese terzo si avvale, al
riguardo, per assicurare un siffatto livello di protezione, possono essere
diversi da quelli attuati all’interno dell’Unione al fine di garantire il
rispetto dei requisiti risultanti da tale direttiva, letta alla luce della
Carta, tali strumenti devono cionondimeno rivelarsi efficaci, nella prassi, al
fine di assicurare una protezione sostanzialmente equivalente a quella
garantita all’interno dell’Unione.  
  
---|---  
  
75

|

In tali condizioni, in sede di esame del livello di protezione offerto da un
paese terzo, la Commissione è tenuta a valutare il contenuto delle norme
applicabili in tale paese risultanti dalla legislazione nazionale o dagli
impegni internazionali di quest’ultimo, nonché la prassi intesa ad assicurare
il rispetto di tali norme; al riguardo, tale istituzione deve prendere in
considerazione, in conformità all’articolo 25, paragrafo 2, della direttiva
95/46, tutte le circostanze relative ad un trasferimento di dati personali
verso un paese terzo.  
  
---|---  
  
76

|

Analogamente, alla luce del fatto che il livello di protezione assicurato da
un paese terzo può evolversi, incombe alla Commissione, successivamente
all’adozione di una decisione in forza dell’articolo 25, paragrafo 6, della
direttiva 95/46, verificare periodicamente se la constatazione relativa al
livello di protezione adeguato assicurato dal paese terzo in questione
continui ad essere giustificata in fatto e in diritto. Una siffatta verifica è
in ogni caso obbligatoria quando taluni indizi facciano sorgere un dubbio al
riguardo.  
  
---|---  
  
77

|

Inoltre, come rilevato dall’avvocato generale ai paragrafi 134 e 135 delle sue
conclusioni, in sede di esame della validità di una decisione della
Commissione adottata in forza dell’articolo 25, paragrafo 6, della direttiva
95/46, occorre anche tenere conto delle circostanze intervenute
successivamente all’adozione di tale decisione.  
  
---|---  
  
78

|

A tal riguardo, occorre constatare che, alla luce, da un lato, del ruolo
importante svolto dalla protezione dei dati personali sotto il profilo del
diritto fondamentale al rispetto della vita privata e, dall’altro, del numero
significativo di persone i cui diritti fondamentali possono essere violati in
caso di trasferimento di dati personali verso un paese terzo che non assicura
un livello di protezione adeguato, il potere discrezionale della Commissione
in ordine all’adeguatezza del livello di protezione assicurato da un paese
terzo risulta ridotto, cosicché è necessario procedere ad un controllo stretto
dei requisiti risultanti dall’articolo 25 della direttiva 95/46, letto alla
luce della Carta (v., per analogia, sentenza Digital Rights Ireland e a.,
C‑293/12 e C‑594/12, EU:C:2014:238, punti 47 e 48).  
  
---|---  
  
Sull’articolo 1 della decisione 2000/520

79

|

La Commissione ha considerato, all’articolo 1, paragrafo 1, della decisione
2000/520, che i principi di cui all’allegato I della medesima, applicati in
conformità agli orientamenti forniti dalle FAQ di cui all’allegato II di detta
decisione, garantiscono un livello adeguato di protezione dei dati personali
trasferiti dall’Unione a organizzazioni aventi sede negli Stati Uniti. Risulta
da tale disposizione che sia tali principi sia tali FAQ sono stati pubblicati
dal Dipartimento del commercio degli Stati Uniti.  
  
---|---  
  
80

|

L’adesione di un’organizzazione ai principi dell’approdo sicuro avviene sulla
base di un sistema di autocertificazione, come si evince dall’articolo 1,
paragrafi 2 e 3, di tale decisione, in combinato disposto con la FAQ 6
figurante all’allegato II a detta decisione.  
  
---|---  
  
81

|

Sebbene il ricorso, da parte di un paese terzo, ad un sistema di
autocertificazione non sia di per sé contrario al requisito previsto
dall’articolo 25, paragrafo 6, della direttiva 95/46, secondo il quale il
paese terzo di cui trattasi deve garantire un livello di protezione adeguato
«in considerazione della (…) legislazione nazionale o [degli] impegni
internazionali» di tale paese, l’affidabilità di un siffatto sistema, con
riferimento a tale requisito, poggia essenzialmente sulla predisposizione di
meccanismi efficaci di accertamento e di controllo che consentano di
individuare e sanzionare, nella prassi, eventuali violazioni delle norme che
assicurano la protezione dei diritti fondamentali, e segnatamente del diritto
al rispetto della vita privata, nonché del diritto alla protezione dei dati
personali.  
  
---|---  
  
82

|

Nella specie, in forza dell’allegato I, secondo comma, della decisione
2000/520, i principi dell’approdo sicuro sono «destinati unicamente ad
organizzazioni americane che ricevono dati personali dall’Unione europea, al
fine di permettere a tali organizzazioni di ottemperare al principio di
“approdo sicuro” ed alla presunzione di “adeguatezza” che esso comporta». Tali
principi sono dunque applicabili soltanto alle organizzazioni americane
autocertificate che ricevono dati personali dall’Unione, mentre dalle autorità
pubbliche americane non si esige il rispetto di detti principi.  
  
---|---  
  
83

|

Inoltre, ai sensi dell’articolo 2 della decisione 2000/520, quest’ultima
«dispone soltanto in merito all’adeguatezza della protezione offerta negli
Stati Uniti, in base ai principi [dell’approdo sicuro] applicati in conformità
alle FAQ, al fine di quanto prescritto dall’articolo 25, paragrafo 1, della
direttiva [95/46]», senza tuttavia contenere le constatazioni sufficienti
quanto alle misure tramite le quali gli Stati Uniti d’America assicurano un
livello di protezione adeguato, ai sensi dell’articolo 25, paragrafo 6, di
tale direttiva, in considerazione della loro legislazione nazionale o dei loro
impegni internazionali.  
  
---|---  
  
84

|

A ciò si aggiunge che, in conformità all’allegato I, quarto comma, della
decisione 2000/520, l’applicabilità di detti principi può essere limitata,
segnatamente, «se ed in quanto necessario per soddisfare esigenze di sicurezza
nazionale, interesse pubblico o amministrazione della giustizia [degli Stati
Uniti]», nonché da «disposizioni legislative o regolamentari ovvero decisioni
giurisdizionali quando tali fonti comportino obblighi contrastanti od
autorizzazioni esplicite, purché nell’avvalersi di un’autorizzazione siffatta
un’organizzazione possa dimostrare che il mancato rispetto dei principi da
parte sua si limita a quanto strettamente necessario per soddisfare i
legittimi interessi d’ordine superiore tutelati da detta autorizzazione».  
  
---|---  
  
85

|

A tal riguardo, al titolo B del suo allegato IV, la decisione 2000/520
sottolinea, per quanto attiene ai limiti ai quali è assoggettata
l’applicabilità dei principi dell’approdo sicuro, che «[è] ovvio che quando la
legge statunitense impone un’obbligazione conflittuale, le organizzazioni
statunitensi, che aderiscano o no ai principi “approdo sicuro”, devono
osservare la legge».  
  
---|---  
  
86

|

In tal modo, la decisione 2000/520 sancisce il primato delle «esigenze di
sicurezza nazionale, interesse pubblico o amministrazione della giustizia
[degli Stati Uniti]» sui principi dell’approdo sicuro, primato in forza del
quale le organizzazioni americane autocertificate che ricevono dati personali
dall’Unione sono tenute a disapplicare senza limiti tali principi allorché
questi ultimi interferiscono con tali esigenze e risultano dunque
incompatibili con le medesime.  
  
---|---  
  
87

|

Alla luce del carattere generale della deroga figurante all’allegato I, quarto
comma, della decisione 2000/520, essa rende pertanto possibili ingerenze,
fondate su esigenze connesse alla sicurezza nazionale e all’interesse pubblico
o alla legislazione interna degli Stati Uniti, nei diritti fondamentali delle
persone i cui dati personali sono o potrebbero essere trasferiti dall’Unione
verso gli Stati Uniti. A tal riguardo, poco importa, per accertare l’esistenza
di un’ingerenza nel diritto fondamentale al rispetto della vita privata, che
le informazioni relative alla vita privata di cui trattasi abbiano o meno un
carattere sensibile o che gli interessati abbiano o meno subito eventuali
inconvenienti in seguito a tale ingerenza (sentenza Digital Rights Ireland e
a., C‑293/12 e C‑594/12, EU:C:2014:238, punto 33 e la giurisprudenza ivi
citata).  
  
---|---  
  
88

|

Inoltre, la decisione 2000/520 non contiene alcuna dichiarazione quanto
all’esistenza, negli Stati Uniti, di norme statali destinate a limitare le
eventuali ingerenze nei diritti fondamentali delle persone i cui dati vengono
trasferiti dall’Unione verso gli Stati Uniti, ingerenze che entità statali di
tale paese sarebbero autorizzate a compiere laddove perseguano obiettivi
legittimi, come la sicurezza nazionale.  
  
---|---  
  
89

|

A ciò si aggiunge il fatto che la decisione 2000/520 non menziona l’esistenza
di una tutela giuridica efficace nei confronti delle ingerenze di tale natura.
Come rilevato dall’avvocato generale ai paragrafi da 204 a 206 delle sue
conclusioni, i meccanismi di arbitrato privato e i procedimenti dinanzi alla
Commissione federale per il commercio, i cui poteri, descritti segnatamente
nelle FAQ 11 figuranti all’allegato II a tale decisione, sono limitati alle
controversie in materia commerciale, riguardano il rispetto, da parte delle
imprese americane, dei principi dell’approdo sicuro, e non possono essere
applicati nell’ambito delle controversie concernenti la legittimità di
ingerenze nei diritti fondamentali risultanti da misure di origine statale.  
  
---|---  
  
90

|

Inoltre, la suesposta analisi della decisione 2000/520 è corroborata dalla
valutazione della stessa Commissione quanto alla situazione risultante
dall’esecuzione di tale decisione. Infatti, in particolare ai punti 2 e 3.2
della comunicazione COM(2013) 846 final, nonché ai punti 7.1, 7.2 e 8 della
comunicazione COM(2013) 847 final, il cui contenuto viene illustrato
rispettivamente ai punti da 13 a 16, nonché ai punti 22, 23 e 25 della
presente sentenza, tale istituzione ha constatato che le autorità americane
potevano accedere ai dati personali trasferiti dagli Stati membri verso gli
Stati Uniti e trattarli in maniera incompatibile, segnatamente, con le
finalità del loro trasferimento, e al di là di quanto era strettamente
necessario e proporzionato per la protezione della sicurezza nazionale.
Analogamente, la Commissione ha constatato che non esistevano, per le persone
di cui trattasi, rimedi amministrativi o giurisdizionali che consentissero,
segnatamente, di accedere ai dati che le riguardavano e, se del caso, di
ottenerne la rettifica o la soppressione.  
  
---|---  
  
91

|

Quanto al livello di protezione delle libertà e dei diritti fondamentali
garantito all’interno dell’Unione, una normativa della medesima che comporta
un’ingerenza nei diritti fondamentali garantiti dagli articoli 7 e 8 della
Carta deve prevedere, secondo la giurisprudenza costante della Corte, regole
chiare e precise che disciplinino la portata e l’applicazione della misura de
qua e impongano requisiti minimi in modo che le persone i cui dati personali
sono interessati dispongano di garanzie sufficienti che permettano di
proteggere efficacemente i loro dati contro il rischio di abusi nonché contro
eventuali accessi e usi illeciti dei suddetti dati. La necessità di disporre
di siffatte garanzie è tanto più importante allorché i dati personali sono
soggetti a trattamento automatico ed esiste un rischio considerevole di
accesso illecito ai dati stessi (sentenza Digital Rights Ireland e a.,
C‑293/12 e C‑594/12, EU:C:2014:238, punti 54 e 55, nonché la giurisprudenza
ivi citata).  
  
---|---  
  
92

|

Inoltre, e soprattutto, la protezione del diritto fondamentale al rispetto
della vita privata a livello dell’Unione richiede che le deroghe e le
restrizioni alla tutela dei dati personali operino entro i limiti dello
stretto necessario (sentenza Digital Rights Ireland e a., C‑293/12 e C‑594/12,
EU:C:2014:238, punto 52 e la giurisprudenza ivi citata).  
  
---|---  
  
93

|

In tal senso, non è limitata allo stretto necessario una normativa che
autorizza in maniera generale la conservazione di tutti i dati personali di
tutte le persone i cui dati sono stati trasferiti dall’Unione verso gli Stati
Uniti senza alcuna distinzione, limitazione o eccezione a seconda
dell’obiettivo perseguito e senza che sia previsto alcun criterio oggettivo
che permetta di delimitare l’accesso delle autorità pubbliche ai dati e il
loro uso ulteriore a fini precisi, rigorosamente ristretti ed idonei a
giustificare l’ingerenza che sia l’accesso sia l’utilizzazione di tali dati
comporta [v. in tal senso, in relazione alla direttiva 2006/24/CE del
Parlamento europeo e del Consiglio, del 15 marzo 2006, riguardante la
conservazione di dati generati o trattati nell’ambito della fornitura di
servizi di comunicazione elettronica accessibili al pubblico o di reti
pubbliche di comunicazione e che modifica la direttiva 2002/58/CE, (GU L 105,
pag. 54), sentenza Digital Rights Ireland e a., C‑293/12 e C‑594/12,
EU:C:2014:238, punti da 57 a 61].  
  
---|---  
  
94

|

In particolare, si deve ritenere che una normativa che consente alle autorità
pubbliche di accedere in maniera generalizzata al contenuto di comunicazioni
elettroniche pregiudichi il contenuto essenziale del diritto fondamentale al
rispetto della vita privata, come garantito dall’articolo 7 della Carta (v.,
in tal senso, sentenza Digital Rights Ireland e a., C‑293/12 e C‑594/12,
EU:C:2014:238, punto 39).  
  
---|---  
  
95

|

Analogamente, una normativa che non prevede alcuna possibilità per il singolo
di avvalersi di rimedi giuridici al fine di accedere a dati personali che lo
riguardano, oppure di ottenere la rettifica o la soppressione di tali dati,
non rispetta il contenuto essenziale del diritto fondamentale ad una tutela
giurisdizionale effettiva, quale sancito all’articolo 47 della Carta. Infatti,
l’articolo 47, primo comma, della Carta esige che ogni individuo i cui diritti
e le cui libertà garantiti dal diritto dell’Unione siano stati violati abbia
diritto ad un ricorso effettivo dinanzi ad un giudice, nel rispetto delle
condizioni previste in tale articolo. A tal riguardo, l’esistenza stessa di un
controllo giurisdizionale effettivo, destinato ad assicurare il rispetto delle
disposizioni del diritto dell’Unione, è inerente all’esistenza di uno Stato di
diritto (v., in tal senso, sentenze Les Verts/Parlamento, 294/83,
EU:C:1986:166, punto 23; Johnston, 222/84, EU:C:1986:206, punti 18 e 19;
Heylens e a., 222/86, EU:C:1987:442, punto 14, nonché, UGT‑Rioja e a., da
C‑428/06 a C‑434/06, EU:C:2008:488, punto 80).  
  
---|---  
  
96

|

Come è stato rilevato segnatamente ai punti 71, 73 e 74 della presente
sentenza, l’adozione, da parte della Commissione, di una decisione in forza
dell’articolo 25, paragrafo 6, della direttiva 95/46 richiede la
constatazione, debitamente motivata, da parte di tale istituzione, che il
paese terzo di cui trattasi garantisce effettivamente, in considerazione della
sua legislazione nazionale o dei suoi impegni internazionali, un livello di
protezione dei diritti fondamentali sostanzialmente equivalente a quello
garantito nell’ordinamento giuridico dell’Unione, come emerge segnatamente dai
punti precedenti della presente sentenza.  
  
---|---  
  
97

|

Orbene, occorre rilevare che la Commissione, nella decisione 2000/520, non ha
affermato che gli Stati Uniti d’America «garantiscono» effettivamente un
livello di protezione adeguato in considerazione della loro legislazione
nazionale o dei loro impegni internazionali.  
  
---|---  
  
98

|

Di conseguenza, e senza che occorra esaminare i principi dell’approdo sicuro
sotto il profilo del loro contenuto, si deve concludere che l’articolo 1 di
tale decisione viola i requisiti fissati all’articolo 25, paragrafo 6, della
direttiva 95/46, letto alla luce della Carta, e che esso è, per tale motivo,
invalido.  
  
---|---  
  
Sull’articolo 3 della decisione 2000/520

99

|

Si evince dalle considerazioni svolte ai punti 53, 57 e 63 della presente
sentenza che, considerato l’articolo 28 della direttiva 95/46, letto alla
luce, segnatamente, dell’articolo 8 della Carta, le autorità nazionali di
controllo devono poter esaminare, in piena indipendenza, ogni domanda relativa
alla protezione dei diritti e delle libertà di una persona con riguardo al
trattamento di dati personali che la riguardano. Ciò vale in particolare
allorché, in occasione di una siffatta domanda, tale persona sollevi questioni
attinenti alla compatibilità di una decisione della Commissione adottata in
forza dell’articolo 25, paragrafo 6, di tale direttiva, con la protezione
della vita privata e delle libertà e dei diritti fondamentali della persona.  
  
---|---  
  
100

|

Tuttavia, l’articolo 3, paragrafo 1, primo comma, della decisione 2000/520
contiene una disciplina specifica quanto ai poteri di cui dispongono le
autorità nazionali di controllo con riferimento ad una constatazione
effettuata dalla Commissione in relazione al livello di protezione adeguato,
ai sensi dell’articolo 25 della direttiva 95/46.  
  
---|---  
  
101

|

Così, ai sensi di tale disposizione, tali autorità possono, «[f]atto salvo il
loro potere di adottare misure per garantire l’ottemperanza alle disposizioni
nazionali adottate in forza di disposizioni diverse dall’articolo 25 della
direttiva [95/46], (…) sospendere flussi di dati diretti a un’organizzazione
che ha autocertificato la sua adesione ai principi [della decisione
2000/520]», a condizioni restrittive che fissano una soglia elevata di
intervento. Per quanto tale disposizione non pregiudichi i poteri di dette
autorità di adottare misure intese ad assicurare il rispetto delle
disposizioni nazionali adottate in applicazione di questa direttiva,
cionondimeno essa esclude che le medesime possano adottare misure intese a
garantire il rispetto dell’articolo 25 della direttiva medesima.  
  
---|---  
  
102

|

L’articolo 3, paragrafo 1, primo comma, della decisione 2000/520 deve pertanto
essere inteso nel senso che esso priva le autorità nazionali di controllo dei
poteri che esse traggono dall’articolo 28 della direttiva 95/46, nel caso in
cui una persona, in occasione di una domanda basata su tale disposizione,
adduca elementi idonei a rimettere in discussione il fatto che una decisione
della Commissione che ha constatato, sul fondamento dell’articolo 25,
paragrafo 6, di tale direttiva, che un paese terzo garantisce un livello di
protezione adeguato, sia compatibile con la protezione della vita privata e
delle libertà e dei diritti fondamentali della persona.  
  
---|---  
  
103

|

Orbene, il potere di esecuzione che il legislatore dell’Unione ha attribuito
alla Commissione con l’articolo 25, paragrafo 6, della direttiva 95/46 non
conferisce a tale istituzione la competenza di limitare i poteri delle
autorità nazionali di controllo previsti al punto precedente della presente
sentenza.  
  
---|---  
  
104

|

Ciò premesso, occorre constatare che, adottando l’articolo 3 della decisione
2000/520, la Commissione ha ecceduto la competenza attribuitale all’articolo
25, paragrafo 6, della direttiva 95/46, letto alla luce della Carta, e che,
per questo motivo, esso è invalido.  
  
---|---  
  
105

|

Poiché gli articoli 1 e 3 della decisione 2000/520 non possono essere separati
dagli articoli 2 e 4, nonché dagli allegati alla medesima, la loro invalidità
inficia la validità di tale decisione nel suo complesso.  
  
---|---  
  
106

|

Alla luce di tutte le considerazioni che precedono, si deve concludere che la
decisione 2000/520 è invalida.  
  
---|---  
  
Sulle spese

107

|

Nei confronti delle parti nel procedimento principale, la presente causa
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.  
  
---|---  
|

Per questi motivi, la Corte (Grande Sezione) dichiara:  
  
---|---  
|  |

1)

|

L’articolo 25, paragrafo 6, della direttiva 95/46/CE del Parlamento europeo e
del Consiglio, del 24 ottobre 1995, relativa alla tutela delle persone fisiche
con riguardo al trattamento dei dati personali, nonché alla libera
circolazione di tali dati, come modificata dal regolamento (CE) n. 1882/2003
del Parlamento europeo e del Consiglio, del 29 settembre 2003, letto alla luce
degli articoli 7, 8 e 47 della Carta dei diritti fondamentali dell’Unione
europea, deve essere interpretato nel senso che una decisione adottata in
forza di tale disposizione, come la decisione 2000/520/CE della Commissione,
del 26 luglio 2000, a norma della direttiva 95/46 sull’adeguatezza della
protezione offerta dai principi di approdo sicuro e dalle relative «Domande
più frequenti» (FAQ) in materia di riservatezza pubblicate dal Dipartimento
del commercio degli Stati Uniti, con la quale la Commissione europea constata
che un paese terzo garantisce un livello di protezione adeguato, non osta a
che un’autorità di controllo di uno Stato membro, ai sensi dell’articolo 28 di
tale direttiva, come modificata, esamini la domanda di una persona relativa
alla protezione dei suoi diritti e delle sue libertà con riguardo al
trattamento di dati personali che la riguardano, i quali sono stati trasferiti
da uno Stato membro verso tale paese terzo, qualora tale persona faccia valere
che il diritto e la prassi in vigore in quest’ultimo non garantiscono un
livello di protezione adeguato.  
  
---|---  
|  |

2)

|

La decisione 2000/520 è invalida.  
  
---|---  
|

Firma  
  
---|---  
  
* * *

( * ) Lingua processuale: l’inglese.

  *[""]: Double quotes
  *[*]: Asterisk
  *[?]: Question mark

