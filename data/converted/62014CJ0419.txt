

SENTENZA DELLA CORTE (Terza Sezione)

17 dicembre 2015 ( * )

«Rinvio pregiudiziale — Imposta sul valore aggiunto — Direttiva 2006/112/CE —
Articoli 2, 24, 43, 250 e 273 — Luogo della prestazione di servizi resi per
via elettronica — Fissazione artificiosa di tale luogo mediante una
costruzione priva di effettività economica — Abuso di diritto — Regolamento
(UE) n. 904/2010 — Carta dei diritti fondamentali dell’Unione europea —
Articoli 7, 8, 41, 47, 48, 51, paragrafo 1, 52, paragrafi 1 e 3 — Diritti
della difesa — Diritto al contraddittorio — Utilizzo da parte
dell’amministrazione tributaria di prove ottenute nell’ambito di un
procedimento penale parallelo e non concluso all’insaputa del soggetto passivo
— Intercettazioni di telecomunicazioni e sequestri di messaggi di posta
elettronica»

Nella causa C‑419/14,

avente ad oggetto una domanda di pronuncia pregiudiziale proposta alla Corte,
ai sensi dell’articolo 267 TFUE, dal Fővárosi Közigazgatási és Munkaügyi
bíróság (Tribunale amministrativo e del lavoro di Budapest, Ungheria), con
decisione del 3 settembre 2014, pervenuta in cancelleria l’8 settembre 2014,
nel procedimento

WebMindLicenses Kft.

contro

Nemzeti Adó- és Vámhivatal Kiemelt Adó- és Vám Főigazgatóság,

LA CORTE (Terza Sezione),

composta da M. Ilešič, presidente della Seconda Sezione, facente funzione di
presidente della Terza Sezione, K. Lenaerts, presidente della Corte, facente
funzione di giudice della Terza Sezione, C. Toader, E. Jarašiūnas (relatore) e
C.G. Fernlund, giudici,

avvocato generale: M. Wathelet

cancelliere: V. Tourrès, amministratore

vista la fase scritta del procedimento e in seguito all’udienza del 13 luglio
2015,

considerate le osservazioni presentate:

—

|

per la WebMindLicenses Kft., da Z. Várszegi e Cs. Dékány, ügyvédek;  
  
---|---  
  
—

|

per la Nemzeti Adó- és Vámhivatal Kiemelt Adó- és Vám Főigazgatóság, da D.
Bajusz, ügyvéd;  
  
---|---  
  
—

|

per il governo ungherese, da Z. Fehér e G. Koós, in qualità di agenti;  
  
---|---  
  
—

|

per il governo portoghese, da L. Inez Fernandes, A. Cunha e R. Campos Laires,
in qualità di agenti;  
  
---|---  
  
—

|

per la Commissione europea, da M. Owsiany-Hornung e A. Tokár, in qualità di
agenti,  
  
---|---  
  
sentite le conclusioni dell’avvocato generale, presentate all’udienza del 16
settembre 2015,

ha pronunciato la seguente

Sentenza

1

|

La domanda di pronuncia pregiudiziale verte sull’interpretazione degli
articoli 2, paragrafo 1, lettera c), 24, paragrafo 1, 43 e 273 della direttiva
2006/112/CE del Consiglio, del 28 novembre 2006, relativa al sistema comune
d’imposta sul valore aggiunto (GU L 347, pag. 1; in prosieguo: la «direttiva
IVA»), del regolamento (UE) n. 904/2010 del Consiglio, del 7 ottobre 2010,
relativo alla cooperazione amministrativa e alla lotta contro la frode in
materia d’imposta sul valore aggiunto (GU L 268, pag. 1), degli articoli 4,
paragrafo 3, TUE, 49, 56 e 325 TFUE, nonché degli articoli 7, 8, 41, 47, 48,
51 e 52 della Carta dei diritti fondamentali dell’Unione europea (in
prosieguo: la «Carta»).  
  
---|---  
  
2

|

Tale domanda è stata proposta nell’ambito di una controversia tra la
WebMindLicenses Kft. (in prosieguo: la «WML») e la Nemzeti Adó- és Vámhivatal
Kiemelt Adó- és Vám Főigazgatóság (amministrazione nazionale dei tributi e
delle dogane, direzione principale delle imposte e delle dogane per i grandi
contribuenti; in prosieguo: l’«amministrazione nazionale dei tributi e delle
dogane») in merito ad una decisione di quest’ultima che ha disposto il
pagamento di diverse somme a titolo di imposte per gli esercizi dal 2009 al
2011 nonché di un’ammenda e di penalità di mora.  
  
---|---  
  
Contesto normativo

Il diritto dell’Unione

3

|

Ai sensi dell’articolo 2, paragrafo 1, lettera c), della direttiva IVA, sono
soggette all’imposta sul valore aggiunto (IVA) le prestazioni di servizi
effettuate a titolo oneroso nel territorio di uno Stato membro da un soggetto
passivo che agisce in quanto tale.  
  
---|---  
  
4

|

A norma dell’articolo 9, paragrafo 1, secondo comma, di tale direttiva:

«Si considera “attività economica” ogni attività di produzione, di
commercializzazione o di prestazione di servizi, comprese le attività
estrattive, agricole, nonché quelle di professione libera o assimilate. Si
considera, in particolare, attività economica lo sfruttamento di un bene
materiale o immateriale per ricavarne introiti aventi carattere di stabilità».  
  
---|---  
  
5

|

L’articolo 24, paragrafo 1, di detta direttiva precisa che si considera
«prestazione di servizi» ogni operazione che non costituisce una cessione di
beni.  
  
---|---  
  
6

|

Nella versione in vigore dal 1o gennaio 2007 al 31 dicembre 2009, la direttiva
IVA prevedeva, al suo articolo 43:

«Il luogo della prestazione di servizi è il luogo in cui il prestatore ha
stabilito la sede della propria attività economica o dispone di una stabile
organizzazione a partire dalla quale la prestazione di servizi viene resa o,
in mancanza di tale sede o di tale stabile organizzazione, il luogo del suo
domicilio o della sua residenza abituale».  
  
---|---  
  
7

|

Nella versione risultante dalla direttiva 2008/8/CE del Consiglio, del 12
febbraio 2008, che modifica la direttiva IVA per quanto riguarda il luogo
delle prestazioni di servizi (GU L 44, pag. 11), in vigore dal 1o gennaio
2010, quest’ultima prevede, al suo articolo 45:

«Il luogo delle prestazioni di servizi resi a persone che non sono soggetti
passivi è il luogo in cui il prestatore ha fissato la sede della propria
attività economica. Tuttavia, se i servizi sono prestati da una stabile
organizzazione del prestatore situata in un luogo diverso da quello in cui
esso ha fissato la sede della propria attività economica, il luogo delle
prestazioni di tali servizi è il luogo in cui è situata la stabile
organizzazione. In mancanza di tale sede o stabile organizzazione, il luogo
delle prestazioni di servizi è il luogo del domicilio o della residenza
abituale del prestatore».  
  
---|---  
  
8

|

L’articolo 56 di tale direttiva, nella versione in vigore dal 1o gennaio 2007
al 31 dicembre 2009, prevedeva quanto segue:

«1. Il luogo delle seguenti prestazioni di servizi, fornite a destinatari
stabiliti fuori della Comunità o a soggetti passivi stabiliti nella Comunità
ma fuori del paese del prestatore, è quello in cui il destinatario ha
stabilito la sede della sua attività economica o dispone di una stabile
organizzazione per la quale è stata resa la prestazione di servizi o, in
mancanza di tale sede o stabile organizzazione, il luogo del suo domicilio o
della sua residenza abituale:

(...)

|

k)

|

i servizi prestati per via elettronica, segnatamente quelli di cui
all’allegato II;  
  
---|---  
  
(...)».  
  
9

|

Detto allegato II, intitolato «Elenco indicativo dei servizi forniti per via
elettronica di cui all’articolo 56, paragrafo 1, punto k)», menziona in
particolare la «(f)ornitura di siti web e web – hosting, gestione a distanza
di programmi e attrezzature» nonché la «fornitura di immagini, testi e
informazioni e messa a disposizione di basi di dati».  
  
---|---  
  
10

|

L’articolo 59 della direttiva IVA, nella versione risultante dalla direttiva
2008/8, prevede quanto segue:

«Il luogo delle prestazioni dei seguenti servizi a una persona che non è
soggetto passivo stabilita, domiciliata o abitualmente residente al di fuori
della Comunità è il luogo in cui detta persona è stabilita, domiciliata o
abitualmente residente:

(...)

|

k)

|

servizi prestati per via elettronica, in particolare quelli di cui
all’allegato II.  
  
---|---  
  
(...)».  
  
11

|

Ai termini dell’articolo 250, paragrafo 1, della direttiva IVA:

«Ogni soggetto passivo deve presentare una dichiarazione IVA in cui figurino
tutti i dati necessari per determinare l’importo dell’imposta esigibile e
quello delle detrazioni da operare, compresi, nella misura in cui sia
necessario per la determinazione della base imponibile, l’importo complessivo
delle operazioni relative a tale imposta e a tali detrazioni, nonché l’importo
delle operazioni esenti».  
  
---|---  
  
12

|

L’articolo 273 della direttiva IVA così dispone:

«Gli Stati membri possono stabilire, nel rispetto della parità di trattamento
delle operazioni interne e delle operazioni effettuate tra Stati membri da
soggetti passivi, altri obblighi che essi ritengono necessari ad assicurare
l’esatta riscossione dell’IVA e ad evitare le evasioni, a condizione che
questi obblighi non diano luogo, negli scambi tra Stati membri, a formalità
connesse con il passaggio di una frontiera.

(...)».  
  
---|---  
  
13

|

Il regolamento n. 904/2010 prevede al suo considerando 7:

«Ai fini della riscossione dell’imposta dovuta gli Stati membri dovrebbero
cooperare per assicurare l’accertamento corretto dell’IVA. Essi devono
pertanto non solo controllare l’applicazione corretta dell’imposta dovuta nel
loro territorio, ma dovrebbero anche fornire assistenza ad altri Stati membri
per assicurare la corretta applicazione dell’imposta connessa a un’attività
che si svolge sul loro territorio e dovuta in un altro Stato membro».  
  
---|---  
  
14

|

Ai termini dell’articolo 1 di tale regolamento:

«1. Il presente regolamento definisce le condizioni alle quali le autorità
amministrative degli Stati membri competenti per l’applicazione della
legislazione dell’imposta sul valore aggiunto cooperano con quelle degli altri
Stati membri nonché con la Commissione allo scopo di garantire l’osservanza di
tale legislazione.

A tal fine esso definisce norme e procedure che consentono alle autorità
competenti degli Stati membri di collaborare e di scambiare tra loro ogni
informazione che possa consentire di accertare correttamente l’IVA, di
verificarne la corretta applicazione, in particolare sulle transazioni
intracomunitarie, e di lottare contro la frode all’IVA. Esso definisce in
special modo le norme e le procedure che consentono agli Stati membri di
raccogliere e scambiare per via elettronica le suddette informazioni.

(...)».  
  
---|---  
  
Il diritto ungherese

15

|

L’articolo 37 della legge n. CXXVII del 2007 relativa all’imposta sul valore
aggiunto (az általános forgalmi adóról szóló 2007. évi CXXVII. törvény) così
prevede:

«(1) In caso di prestazioni di servizi resi a una persona che è un soggetto
passivo, il luogo della prestazione di servizi è il luogo in cui il
destinatario ha fissato la sede per l’esercizio di un’attività economica o, in
mancanza di una sede siffatta a scopo economico, il luogo del suo domicilio o
della sua residenza abituale.

(2) In caso di prestazioni di servizi resi a una persona che non è soggetto
passivo, il luogo della prestazione di servizi è il luogo in cui il prestatore
del servizio ha fissato la sede per l’esercizio di un’attività economica o, in
mancanza di una sede siffatta a scopo economico, il luogo del suo domicilio o
della sua residenza abituale».  
  
---|---  
  
16

|

L’articolo 46 di tale legge dispone:

«(1) Per i servizi di cui al presente articolo, il luogo della prestazione di
servizi è il luogo in cui, in tale contesto, il destinatario che non è
soggetto passivo ha fissato la sede o, in mancanza di sede, il luogo del suo
domicilio o della sua residenza abituale, a condizione che quest’ultimo si
trovi al di fuori del territorio della Comunità.

(2) I servizi cui si applica il presente articolo sono i seguenti:

(...)

|

k)

|

servizi resi per via elettronica.  
  
---|---  
  
(...)».  
  
17

|

L’articolo 50, paragrafi da 4 a 6, della legge n. CXL del 2004 recante
disposizioni generali in materia di prestazioni amministrative e di
procedimento amministrativo (a közigazgatási hatósági eljárás és szolgáltatás
általános szabályairól szóló 2004. évi CXL. törvény) prevede quanto segue:

«(4) Nell’ambito del procedimento amministrativo, è possibile utilizzare le
prove idonee ad agevolare il chiarimento dei fatti. Le prove sono in
particolare: le dichiarazioni delle parti, i documenti, le testimonianze, i
verbali di sopralluoghi, le perizie, i verbali realizzati durante il controllo
amministrativo e le prove materiali.

(5) L’autorità amministrativa sceglie liberamente i mezzi di prova da
utilizzare. La legge può imporre all’autorità amministrativa di fondare la sua
decisione esclusivamente su un mezzo di prova; inoltre, una disposizione di
legge o di regolamento può, per taluni procedimenti, imporre l’utilizzo di un
mezzo di prova specifico o esigere che sia richiesto il parere di un organo
determinato.

(6) L’autorità amministrativa valuta le prove separatamente e nel loro
complesso e accerta i fatti in funzione del convincimento che si è formata su
tale base».  
  
---|---  
  
18

|

A norma dell’articolo 51 della legge n. CXXII del 2010 relativa
all’amministrazione finanziaria e doganale (a Nemzeti Adó- és Vámhivatalról
szóló 2010. évi CXXII. törvény):

«(1) La direzione principale per le questioni penali dell’[amministrazione
finanziaria e doganale] e i servizi di livello intermedio della direzione
principale per le questioni penali (in prosieguo: i “servizi autorizzati”)
possono raccogliere segretamente – nei limiti di cui alla presente legge –
informazioni al fine di prevenire, di impedire, di rilevare, di interrompere
la commissione di un reato che rientra nell’ambito della competenza di
indagine dell’[amministrazione finanziaria e doganale] ai sensi della legge in
materia di procedimento penale, di accertare l’identità dell’autore, di
arrestarlo, di localizzare il suo luogo di soggiorno e di ottenere prove,
nonché di proteggere le persone che partecipano al procedimento penale e le
persone appartenenti all’amministrazione incaricata del procedimento, nonché
le persone che cooperano con la giustizia.

(2) Le misure adottate sulla base del precedente paragrafo 1, nonché i dati
relativi a persone fisiche, persone giuridiche e organismi privi di
personalità giuridica che sono interessati da tali misure, non possono essere
divulgati.

(3) Durante la fase di raccolta di dette informazioni, i servizi autorizzati
nonché, per quanto riguarda i dati ottenuti e la misura di raccolta delle
informazioni in sé, il procuratore e il giudice possono prendere conoscenza
del contenuto dei dati riservati senza specifica autorizzazione».  
  
---|---  
  
19

|

L’articolo 97, paragrafi da 4 a 6, della legge n. XCII del 2003 recante il
codice di procedura tributaria (az adózás rendjéről szóló 2003. évi XCII.
törvény) precisa quanto segue:

«(4) Durante il controllo, l’autorità tributaria ha l’obbligo di accertare e
dimostrare i fatti, tranne nel caso in cui, in forza di una legge, l’onere
della prova incomba sul contribuente.

(5) I mezzi di prova e le prove sono in particolare: i documenti, le perizie,
le dichiarazioni del contribuente, del suo rappresentante, dei suoi dipendenti
o ancora di altri contribuenti, le testimonianze, i sopralluoghi, gli acquisti
di prova, gli acquisti di prova occulti, le produzioni in prova, gli inventari
in loco, i dati di altri contribuenti, le constatazioni dei controlli connessi
che sono stati disposti, il contenuto delle informazioni comunicate, i dati o
le informazioni elettroniche provenienti dai registri di altre
amministrazioni, o accessibili al pubblico.

(6) Quando accerta i fatti, l’autorità tributaria ha l’obbligo di esaminare
anche i fatti a favore del contribuente. Un fatto o una circostanza non
provati non possono essere valutati a sfavore del contribuente, salvo nella
procedura di valutazione».  
  
---|---  
  
I fatti della controversia principale e le questioni pregiudiziali

20

|

La WML è una società commerciale registrata in Ungheria, creata nel 2009, il
cui amministratore detiene la totalità del suo capitale. Con contratto del 1o
settembre 2009, tale società ha acquisito a titolo gratuito dall’Hypodest
Patent Development Company, una società con sede in Portogallo, un know-how
che consentiva lo sfruttamento di un sito internet tramite il quale erano
prestati servizi audiovisivi interattivi a carattere erotico in cui
intervenivano in tempo reale persone fisiche situate in tutto il mondo (in
prosieguo: il «know-how della WML»). In pari data, essa ha concesso tale know-
how in locazione, con un contratto di licenza, alla Lalib – Gestão e
Investimentos Lda. (in prosieguo: la «Lalib»), società con sede a Madera
(Portogallo).  
  
---|---  
  
21

|

In seguito ad un’indagine fiscale presso la WML riguardante una parte
dell’anno 2009 nonché gli anni 2010 e 2011, l’autorità tributaria di primo
grado, con decisione dell’8 ottobre 2013, ha eseguito diversi accertamenti e
ha imposto a tale società il pagamento di varie somme, tra cui 10293457000
fiorini ungheresi (HUF) a titolo di IVA, 7940528000 HUF a titolo di ammenda e
2985262000 HUF a titolo di penalità di mora, in ragione del fatto che, alla
luce degli elementi di prova da essa raccolti, il trasferimento del know-how
dalla WML alla Lalib non era correlato a un’operazione economica effettiva,
poiché tale know-how era sfruttato in realtà dalla WML, di modo che si doveva
ritenere che lo sfruttamento di tale know-how avesse avuto luogo nel
territorio ungherese.  
  
---|---  
  
22

|

Detta decisione è stata parzialmente modificata dall’amministrazione nazionale
dei tributi e delle dogane che ha tuttavia ritenuto altresì che il know-how
della WML non fosse stato effettivamente sfruttato da e a favore della Lalib e
che, pertanto, stipulando con essa il contratto di licenza, la WML avesse
commesso un abuso di diritto inteso ad eludere la normativa tributaria
ungherese, meno vantaggiosa di quella portoghese. A sostegno di tale
conclusione, è stato segnatamente rilevato che la WML non aveva mai avuto
intenzione di trasferire alla Lalib la valorizzazione dei benefici provenienti
dallo sfruttamento del know‑how della WML, che sussistevano stretti legami
personali fra il titolare di detto know-how e i subcontraenti che sfruttavano
effettivamente il sito internet considerato, che la società portoghese aveva
una gestione irrazionale e un’attività deliberatamente deficitaria e non
disponeva di una capacità di sfruttamento autonoma.  
  
---|---  
  
23

|

La WML ha proposto ricorso avverso la decisione dell’amministrazione nazionale
dei tributi e delle dogane alla quale essa contesta di aver utilizzato prove
ottenute a sua insaputa mediante intercettazioni di telecomunicazioni e un
sequestro di messaggi di posta elettronica nell’ambito di un procedimento
penale parallelo al quale essa non ha avuto accesso.  
  
---|---  
  
24

|

Essa ha fatto valere, inoltre, che la partecipazione della Lalib allo
sfruttamento del know-how della WML aveva motivi commerciali, tecnici e
giuridici. Infatti, i servizi di cui trattasi accessibili a pagamento tramite
internet non avrebbero potuto essere prestati a partire dall’Ungheria durante
il periodo esaminato, in quanto l’adesione al sistema della carta bancaria era
all’epoca impossibile in tale paese per siffatti servizi. Essa non avrebbe
avuto né personale, né competenza tecnica, né gli attivi, né il portafoglio di
contratti, né i collegamenti internazionali che le avrebbero permesso di
sfruttare il sito internet considerato. È la Lalib, titolare delle
denominazioni di tale dominio, che, in quanto fornitrice di contenuto, avrebbe
sopportato la responsabilità civile e penale per i servizi proposti. Pertanto,
la conclusione del contratto di licenza con la Lalib non avrebbe avuto uno
scopo fiscale e l’IVA sarebbe stata regolarmente pagata in Portogallo.
Inoltre, essa non avrebbe beneficiato di un effettivo vantaggio fiscale,
poiché la differenza tra le aliquote IVA applicate in Ungheria e in Portogallo
era all’epoca poco rilevante.  
  
---|---  
  
25

|

Riferendosi alle sentenze Cadbury Schweppes e Cadbury Schweppes Overseas
(C‑196/04, EU:C:2006:544) e Newey (C‑653/11, EU:C:2013:409), il giudice del
rinvio afferma di interrogarsi, alla luce della particolarità dei servizi di
cui trattasi offerti su internet, sulle circostanze che devono essere prese in
considerazione per valutare, al fine di determinare il luogo della prestazione
di servizi, se la costruzione contrattuale utilizzata traeva origine da una
pratica abusiva.  
  
---|---  
  
26

|

Esso si chiede, inoltre, se dagli obiettivi della direttiva IVA discenda che
l’amministrazione tributaria può raccogliere prove ottenute nell’ambito di un
procedimento penale, anche tramite mezzi segreti, e utilizzarle come
fondamento di una decisione amministrativa. A tale riguardo, riferendosi alla
sentenza Åkerberg Fransson (C‑617/10, EU:C:2013:105), esso si interroga sui
limiti posti dalla Carta all’autonomia istituzionale e processuale degli Stati
membri.  
  
---|---  
  
27

|

Il giudice del rinvio afferma, inoltre, che il procedimento principale solleva
altresì la questione delle modalità con cui l’autorità tributaria di uno Stato
membro debba procedere, nell’ambito della cooperazione amministrativa
transfrontaliera, nel caso in cui l’IVA sia già stata assolta in un altro
Stato membro.  
  
---|---  
  
28

|

In tali circostanze, il Fővárosi Közigazgatási és Munkaügyi bíróság (Tribunale
amministrativo e del lavoro di Budapest) ha deciso di sospendere la decisione
e di sottoporre alla Corte le seguenti questioni pregiudiziali:

|

«1)

|

Se, in applicazione degli articoli 2, paragrafo 1, lettera c), 24, paragrafo
1, e 43 della direttiva IVA, nell’ambito dell’identificazione del prestatore
del servizio ai fini dell’IVA, in occasione dell’esame della questione se
un’operazione che sia stata diretta esclusivamente al fine di conseguire un
vantaggio fiscale abbia carattere meramente fittizio e sia priva di effettivo
contenuto economico e commerciale, rilevi ai fini interpretativi il fatto che,
nelle circostanze di cui al procedimento principale, l’amministratore e
proprietario al 100% della società commerciale che concede la licenza sia la
persona fisica che ha creato il know-how trasferito mediante il contratto di
licenza di cui trattasi.  
  
---|---  
  
2)

|

In caso di risposta affermativa alla prima questione, se, nell’applicazione
degli articoli 2, paragrafo 1, lettera c), 24, paragrafo 1, e 43 della
direttiva IVA e nell’accertamento di una pratica abusiva, sia rilevante il
fatto che tale persona fisica eserciti o possa esercitare un’influenza
informale sulla modalità di sfruttamento della licenza da parte della società
che ha acquisito quest’ultima e sulle decisioni commerciali di tale società.
Se, in tale contesto, possa rilevare la circostanza che il creatore del know-
how partecipi o possa partecipare direttamente o indirettamente, fornendo
peraltro consulenza professionale e offrendo pareri circa lo sviluppo e lo
sfruttamento del know-how, all’adozione di decisioni commerciali connesse con
la prestazione del servizio che si basa su tale know-how.  
  
---|---  
  
3)

|

Se, nelle circostanze di cui al procedimento principale, e prendendo in
considerazione quanto esposto nella seconda questione, per identificare il
prestatore del servizio ai fini IVA, oltre all’analisi dell’operazione
contrattuale sottostante, rilevi il fatto che il creatore del know-how, in
quanto persona fisica, eserciti un’influenza, se non addirittura un’influenza
determinante, o fornisca orientamenti circa il modo in cui è prestato il
servizio basato su tale know-how.  
  
---|---  
  
4)

|

In caso di risposta affermativa alla terza questione, nel determinare la
portata dell’influenza e del controllo, quali elementi o criteri possano
essere presi in considerazione per determinare che il creatore del know-how
eserciti un’influenza determinante sulla prestazione del servizio e che il
contenuto economico effettivo dell’operazione sottostante sia stato eseguito a
favore della società che concede la licenza.  
  
---|---  
  
5)

|

Se, nelle circostanze di cui al procedimento principale, nell’esaminare il
conseguimento del vantaggio fiscale sia rilevante, ai fini della valutazione
dei rapporti tra gli operatori economici e i soggetti che intervengono
nell’operazione, il fatto che i soggetti passivi che hanno partecipato
all’operazione contrattuale asseritamente diretta all’evasione fiscale, sono
persone giuridiche, qualora l’autorità tributaria nazionale attribuisca a una
persona fisica l’adozione delle decisioni strategiche e operative relative
allo sfruttamento del know-how e, in caso affermativo, se si debba tenere
conto dello Stato membro nel quale la persona fisica ha adottato tali
decisioni. Se, in circostanze come quelle oggetto del presente procedimento,
nel caso in cui si possa constatare che la posizione contrattuale delle parti
non risulta determinante, rilevi ai fini interpretativi il fatto che la
gestione delle operazioni finanziarie, delle risorse umane e degli strumenti
tecnici necessari per la prestazione del servizio controverso nella specie,
basato su internet, sia assicurata da subcontraenti.  
  
---|---  
  
6)

|

Nel caso in cui si possa constatare che le clausole del contratto di licenza
non riflettono un contenuto economico effettivo, se la loro riqualificazione e
il ripristino della situazione che sarebbe esistita qualora non avesse avuto
luogo l’operazione in cui si concretizza la pratica abusiva comportino che
l’autorità tributaria dello Stato membro possa determinare in modo diverso lo
Stato membro della prestazione di servizi e, pertanto, il luogo di esigibilità
dell’imposta, anche laddove la società che ha acquisito la licenza abbia
versato l’imposta nello Stato membro di stabilimento, in conformità ai
requisiti previsti dalla normativa di tale Stato membro.  
  
---|---  
  
7)

|

Se gli articoli 49 TFUE e 56 TFUE debbano essere interpretati nel senso che è
contraria agli stessi e può rappresentare un uso abusivo della libertà di
stabilimento e della libertà di prestazione di servizi una situazione
contrattuale come quella oggetto del procedimento principale, conformemente
alla quale un’impresa, soggetto passivo in uno Stato membro, trasferisce
mediante contratto di licenza a un’altra impresa, soggetto passivo in un altro
Stato membro, il know-how per la prestazione di servizi di contenuti per
adulti attraverso una tecnologia di comunicazione interattiva basata su
internet e il diritto a utilizzarlo, in circostanze caratterizzate dal fatto
che l’onere dell’IVA dello Stato membro del domicilio dell’impresa che ha
acquisito la licenza sia più vantaggioso riguardo alla prestazione trasferita.  
  
---|---  
  
8)

|

Che importanza debba riconoscersi, in circostanze come quelle di cui al caso
di specie, alle considerazioni commerciali che, unitamente alla prospettiva di
conseguire un vantaggio fiscale, hanno motivato l’impresa che concede la
licenza. In tale contesto, in particolare, se rilevi ai fini interpretativi il
fatto che il proprietario al 100% e amministratore della società commerciale
che concede la licenza è la persona fisica che ha creato originariamente il
know‑how.  
  
---|---  
  
9)

|

Se, nell’analizzare la condotta abusiva, possano essere prese in
considerazione e, in caso affermativo, che importanza abbiano, circostanze
simili a quelle del procedimento principale, come i dati tecnici e
infrastrutturali relativi all’introduzione e all’esecuzione del servizio
oggetto dell’operazione controversa nonché la competenza e le risorse umane di
cui dispone l’impresa che concede la licenza per la prestazione del servizio
in questione.  
  
---|---  
  
10)

|

Se, nella situazione analizzata nel caso di specie, gli articoli 2, paragrafo
1, lettera c), 24, paragrafo 1, 43 e 273 della direttiva IVA, in combinato
disposto con gli articoli 4, paragrafo 3, TUE e 325 TFUE, debbano essere
interpretati nel senso che, per garantire il rispetto effettivo dell’obbligo
degli Stati membri dell’Unione di riscuotere effettivamente e puntualmente
l’importo totale dell’IVA e di evitare la perdita di bilancio connessa con la
frode e l’evasione fiscale transfrontaliere, nel caso di un’operazione di
prestazione di servizi, e allo scopo di identificare il prestatore del
servizio, l’autorità tributaria dello Stato membro, nella fase istruttoria del
procedimento (amministrativo) di natura tributaria e al fine di accertare i
fatti, ha la facoltà di ammettere dati, informazioni e mezzi di prova quali ad
esempio registrazioni di intercettazioni, ottenuti all’insaputa del soggetto
passivo dal servizio d’indagine dell’autorità tributaria nell’ambito di un
procedimento penale, e di utilizzarli e fondare sugli stessi la sua
valutazione sulle conseguenze giuridiche, e, dal canto suo, il giudice
amministrativo investito del ricorso proposto contro la decisione
amministrativa dell’autorità tributaria dello Stato membro ha la facoltà di
effettuare una valutazione di detti elementi nell’ambito delle prove, nel
contesto dell’esame della loro legittimità.  
  
---|---  
  
11)

|

Se, nella situazione analizzata nel caso di specie, gli articoli 2, paragrafo
1, lettera c), 24, paragrafo 1, 43 e 273 della direttiva IVA, in combinato
disposto con gli articoli 4, paragrafo 3, TUE e 325 TFUE, debbano essere
interpretati nel senso che, per garantire il rispetto effettivo dell’obbligo
dello Stato membro di riscuotere effettivamente e puntualmente l’importo
totale dell’IVA, vale a dire, di garantire l’attuazione dell’obbligo dello
Stato membro di assicurare l’osservanza degli obblighi imposti al soggetto
passivo, il margine riconosciuto agli Stati membri per l’utilizzo degli
strumenti di cui dispone l’autorità tributaria nazionale comprende la facoltà
di detta autorità di utilizzare i mezzi di prova ottenuti inizialmente ai fini
penali per reprimere condotte di evasione fiscale, anche qualora il diritto
nazionale, di per sé, non consenta di raccogliere informazioni segretamente
nell’ambito di un procedimento amministrativo per reprimere condotte di
evasione fiscale, o lo subordini, nell’ambito del processo penale, a garanzie
che non sono previste nel procedimento amministrativo di natura tributaria,
riconoscendo, al contempo, all’autorità amministrativa la facoltà di agire
conformemente al principio di libertà della prova in forza della normativa
nazionale.  
  
---|---  
  
12)

|

Se l’articolo 8, paragrafo 2, della [Convenzione europea per la salvaguardia
dei diritti dell’uomo e delle libertà fondamentali, firmata a Roma il 4
novembre 1950 (in prosieguo: la “CEDU”], in combinato disposto con l’articolo
52, paragrafo 2, della Carta, osti a che sia riconosciuta all’autorità
tributaria di uno Stato membro la competenza a cui si riferiscono le questioni
decima e undicesima, o se, nelle circostanze del caso di specie, possa
considerarsi giustificato, ai fini della lotta all’evasione fiscale,
utilizzare nell’ambito di un procedimento amministrativo di natura tributaria
le conclusioni che si desumono dalle informazioni ottenute con mezzi segreti
in vista della riscossione effettiva dell’imposta in ragione del “benessere
economico del paese”.  
  
---|---  
  
13)

|

Nei limiti in cui dalla risposta alle questioni dalla decima alla dodicesima
si desuma che l’autorità tributaria dello Stato membro può utilizzare siffatti
mezzi di prova nel procedimento amministrativo, se incomba sull’autorità
tributaria nazionale, allo scopo di garantire l’effettività del diritto a una
buona amministrazione e del diritto di difesa conformemente quanto stabilito
dagli articoli 7, 8, 41 e 48 della Carta, in combinato disposto con l’articolo
51, paragrafo 1, della Carta, l’obbligo assoluto di sentire il soggetto
passivo nel corso del procedimento amministrativo, di garantirgli l’accesso
alle conclusioni che si desumono dalle informazioni ottenute tramite metodi
segreti e di rispettare la finalità per la quale i dati che figurano in tali
mezzi di prova erano stati ottenuti, oppure se, a tale titolo, correttamente,
la circostanza che le informazioni raccolte tramite metodi segreti siano
destinate unicamente a un’indagine di carattere penale impedisca radicalmente
l’utilizzo di tali mezzi di prova.  
  
---|---  
  
14)

|

Nel caso in cui si ottengano e si utilizzino mezzi di prova in violazione di
quanto disposto dagli articoli 7, 8, 41 e 48 della Carta, in combinato
disposto con l’articolo 47 della Carta, se il diritto ad un ricorso effettivo
sia soddisfatto da una normativa nazionale in base alla quale l’impugnazione
in sede giurisdizionale della legittimità procedimentale di decisioni emesse
in procedimenti tributari è ammissibile e può condurre all’annullamento della
decisione solo qualora esista la possibilità concreta, in funzione delle
circostanze del caso, che la decisione impugnata sarebbe stata diversa se non
si fosse prodotto il vizio procedimentale e se, inoltre, tale vizio abbia
compromesso la situazione giuridica sostanziale del ricorrente, ovvero debba
tenersi conto dei vizi procedimentali in tal modo verificatisi in un contesto
più ampio, indipendentemente dall’influenza che il vizio procedimentale, che
viola quanto disposto dalla Carta, abbia sull’esito del processo.  
  
---|---  
  
15)

|

Se l’effettività dell’articolo 47 della Carta richieda che, in una situazione
processuale come quella in oggetto, il giudice amministrativo investito del
ricorso contro la decisione amministrativa dell’autorità tributaria dello
Stato membro possa controllare la legittimità dell’ottenimento dei mezzi di
prova raccolti segretamente ai fini penali nell’ambito di un procedimento di
natura penale, in particolare qualora il soggetto passivo contro cui è stato
avviato in parallelo il processo penale non fosse a conoscenza di tale
documentazione né potesse impugnare dinanzi a un organo giurisdizionale la
legittimità della stessa.  
  
---|---  
  
16)

|

Prendendo anche in considerazione la sesta questione, se il regolamento n.
904/2010, alla luce, in particolare, del suo considerando 7, ai sensi del
quale, ai fini della riscossione dell’imposta, gli Stati membri dovrebbero
cooperare per assicurare l’accertamento corretto dell’IVA e, pertanto,
dovrebbero non solo controllare l’applicazione corretta dell’imposta dovuta
nel loro territorio, ma anche fornire assistenza ad altri Stati membri per
assicurare la corretta applicazione dell’imposta connessa a un’attività che si
svolge sul loro territorio ma è dovuta in un altro Stato membro, debba essere
interpretato nel senso che, in una situazione di fatto come quella che
caratterizza il caso di specie, l’autorità tributaria dello Stato membro che
constata il debito tributario deve indirizzare la sua richiesta all’autorità
tributaria dello Stato membro nel quale il soggetto passivo che è stato
oggetto di indagine fiscale ha già adempiuto il suo obbligo di pagamento
dell’imposta.  
  
---|---  
  
17)

|

In caso di risposta affermativa alla sedicesima questione, qualora si proponga
impugnazione dinanzi a un organo giurisdizionale avverso le decisioni adottate
dall’autorità tributaria dello Stato membro e se ne constati l’illegittimità
processuale in ragione del mancato ottenimento di informazioni e della mancata
richiesta alle autorità competenti di un altro Stato membro, quale conseguenza
debba applicare il giudice investito del ricorso contro le decisioni
amministrative adottate dall’autorità tributaria dello Stato membro, tenuto
conto, altresì, di quanto esposto alla quattordicesima questione».  
  
---|---  
  
Sulla domanda di riapertura della fase orale del procedimento

29

|

Con atto depositato presso la cancelleria della Corte il 17 agosto 2015, la
WML ha chiesto, sulla base dell’articolo 83 del regolamento di procedura della
Corte, la riapertura della fase orale del procedimento facendo valere che,
durante l’udienza, l’amministrazione nazionale dei tributi e delle dogane, al
fine di accertare l’esistenza di una costruzione artificiosa nel procedimento
principale, si era riferita a circostanze che non erano mai state evocate
prima o che non erano mai state evocate a tal fine.  
  
---|---  
  
30

|

Tale domanda è intervenuta prima della presentazione delle conclusioni
dell’avvocato generale e, pertanto, prima della chiusura della fase orale del
procedimento dichiarata conformemente all’articolo 82, paragrafo 2, di detto
regolamento di procedura. Essa deve quindi essere intesa come una domanda di
riapertura dell’udienza di discussione.  
  
---|---  
  
31

|

Orbene, da un lato, la WML ha partecipato all’udienza e ha avuto la
possibilità di replicare oralmente alle osservazioni dell’amministrazione
nazionale dei tributi e delle dogane. Dall’altro lato, la Corte ritiene di
essere sufficientemente edotta sulle circostanze della controversia principale
per fornire una soluzione utile alle questioni sollevate dal giudice del
rinvio, al quale spetta, in ogni caso, valutare dette circostanze per
risolvere tale controversia (v. in particolare, in tal senso, sentenza
Gauweiler e a., C‑62/14, EU:C:2015:400, punto 15).  
  
---|---  
  
32

|

Di conseguenza, la domanda è respinta.  
  
---|---  
  
Sulle questioni pregiudiziali

Sulle questioni dalla prima alla quinta e dalla settima alla nona

33

|

Con le sue questioni dalla prima alla quinta e dalla settima alla nona, che
occorre esaminare congiuntamente, il giudice del rinvio chiede, in sostanza,
se il diritto dell’Unione debba essere interpretato nel senso che, per
valutare se, in circostanze come quelle di cui al procedimento principale, un
contratto di licenza avente ad oggetto la locazione di un know-how che
consentiva lo sfruttamento di un sito internet tramite il quale erano prestati
servizi audiovisivi interattivi, concluso con una società con sede in uno
Stato membro diverso da quello nel cui territorio aveva sede la società che ha
concesso tale licenza, traeva origine da un abuso di diritto volto a
beneficiare di un’aliquota IVA applicabile a detti servizi meno elevata in
tale altro Stato membro, rilevino il fatto che l’amministratore e unico
azionista della società che ha concesso la licenza fosse il creatore di tale
know‑how, il fatto che lo stesso esercitasse un’influenza o un controllo sullo
sviluppo e sullo sfruttamento di detto know-how e sulla prestazione dei
servizi basati sullo stesso nonché il fatto che la gestione delle transazioni
finanziarie, del personale e degli strumenti tecnici necessari alla
prestazione di detti servizi fosse assicurata da subcontraenti. Esso chiede,
inoltre, se debbano essere presi in considerazione i motivi di ordine
commerciale, tecnico, organizzativo e giuridico dedotti dalla società che ha
concesso la licenza per giustificare la locazione del medesimo know-how alla
società con sede nell’altro Stato membro.  
  
---|---  
  
34

|

Come rilevato dal giudice del rinvio, è ad esso che spetta valutare i fatti
che gli vengono sottoposti e verificare se gli elementi costitutivi di una
pratica abusiva ricorrano nella controversia principale. La Corte, nel
pronunciarsi su un rinvio pregiudiziale, può tuttavia fornire precisazioni
dirette a guidare tale giudice nella sua interpretazione (v. in particolare,
in tal senso, sentenze Halifax e a., C‑255/02, EU:C:2006:121, punti 76 e 77,
nonché Part Service, C‑425/06, EU:C:2008:108, punti da 54 a 56).  
  
---|---  
  
35

|

A tale riguardo, si deve ricordare che la lotta contro la frode, l’evasione
fiscale e gli eventuali abusi è un obiettivo riconosciuto e promosso dalla
direttiva IVA e che il principio di divieto di pratiche abusive, che si
applica al settore dell’IVA, comporta il divieto delle costruzioni meramente
artificiose, prive di effettività economica, realizzate al solo scopo di
ottenere un vantaggio fiscale (v., in tal senso, sentenze Halifax e a.,
C‑255/02, EU:C:2006:121, punto 70, nonché Newey, C‑653/11, EU:C:2013:409,
punto 46 e giurisprudenza ivi citata).  
  
---|---  
  
36

|

Ai punti 74 e 75 della sentenza Halifax e a. (C‑255/02, EU:C:2006:121), la
Corte ha dichiarato che l’accertamento di una pratica abusiva in materia di
IVA richiede, da un lato, che le operazioni di cui trattasi, nonostante
l’applicazione formale delle condizioni previste dalle pertinenti disposizioni
della direttiva IVA e della normativa nazionale di trasposizione abbiano come
risultato l’ottenimento di un vantaggio fiscale la cui concessione sarebbe
contraria all’obiettivo perseguito da dette disposizioni e, dall’altro, che da
un insieme di elementi oggettivi risulti che lo scopo essenziale delle
operazioni di cui trattasi si limita all’ottenimento di tale vantaggio
fiscale.  
  
---|---  
  
37

|

Per quanto riguarda in primo luogo, la questione se un’operazione come il
contratto di licenza di cui trattasi nel procedimento principale abbia come
risultato l’ottenimento di un vantaggio fiscale contrario agli obiettivi della
direttiva IVA, si deve osservare, da un lato, che la nozione di «luogo della
prestazione di servizi», che stabilisce il luogo di imposizione di tale
prestazione, al pari delle nozioni di «soggetto passivo», di «prestazione di
servizi» e di «attività economica», ha un carattere obiettivo e si applica
indipendentemente dagli scopi e dai risultati delle operazioni di cui
trattasi, senza che l’amministrazione tributaria sia obbligata a indagare
sulla volontà del soggetto passivo (v., in tal senso, sentenze Halifax e a.,
C‑255/02, EU:C:2006:121, punti 56 e 57, nonché Newey, C‑653/11, EU:C:2013:409,
punto 41).  
  
---|---  
  
38

|

Per quanto riguarda i servizi prestati per via elettronica nonché quelli
oggetto del procedimento principale, dagli articoli 43 e 56, paragrafo 1,
lettera k), di tale direttiva nella versione in vigore dal 1o gennaio 2007 al
31 dicembre 2009 o dagli articoli 45 e 59, primo comma, lettera k), della
stessa direttiva nella versione risultante dalla direttiva 2008/8, risulta che
il luogo della prestazione di servizi resa a una persona che non è un soggetto
passivo con sede nell’Unione europea è quello in cui il destinatario ha
stabilito la sede della sua attività economica o dispone di una stabile
organizzazione o, in mancanza, il luogo del suo domicilio o della sua
residenza abituale.  
  
---|---  
  
39

|

Dall’altro lato, le differenze tra le aliquote IVA ordinarie applicate dagli
Stati membri derivano dall’assenza di armonizzazione completa attuata dalla
direttiva IVA, che fissa soltanto l’aliquota minima.  
  
---|---  
  
40

|

In tali circostanze, il fatto di beneficiare in uno Stato membro di
un’aliquota IVA ordinaria meno elevata di quella in vigore in un altro Stato
membro non può essere considerato di per sé come un vantaggio fiscale la cui
concessione è contraria agli obiettivi della direttiva IVA.  
  
---|---  
  
41

|

Per contro, la situazione è diversa se la prestazione di servizi è in realtà
resa in tale altro Stato membro. Infatti, una siffatta situazione è contraria
all’obiettivo delle disposizioni della direttiva IVA che stabiliscono il luogo
di imposizione delle prestazioni di servizi, che consiste nell’evitare, da un
lato, conflitti di competenza da cui possano derivare doppie imposizioni e,
dall’altro, la mancata imposizione di introiti (v., in tal senso, sentenza
Welmory, C‑605/12, EU:C:2014:2298, punto 42). Inoltre, nei limiti in cui è
finalizzata ad eludere l’IVA dovuta in uno Stato membro, essa è contraria sia
all’obbligo degli Stati membri, che deriva dagli articoli 4, paragrafo 3, TUE,
325 TFUE, 2, 250, paragrafo 1, e 273 della direttiva IVA, di adottare tutte le
misure legislative e amministrative atte a garantire che l’IVA sia interamente
riscossa nel suo territorio e a lottare contro la frode, sia al principio di
neutralità fiscale, inerente al sistema comune dell’IVA, in base al quale gli
operatori economici che effettuano le stesse operazioni non devono essere
trattati diversamente in materia di riscossione dell’IVA (v., in tal senso,
sentenze Commissione/Italia, C‑132/06, EU:C:2008:412, punti 37, 39 e 46;
Belvedere Costruzioni,C‑500/10, EU:C:2012:186, punti da 20 a 22, nonché
Åkerberg Fransson, C‑617/10, EU:C:2013:105, punti 25 e 26).  
  
---|---  
  
42

|

In secondo luogo, riguardo alla questione se lo scopo essenziale di
un’operazione si limiti all’ottenimento di tale vantaggio fiscale, si deve
ricordare che, in materia di IVA, la Corte ha già dichiarato che, quando il
soggetto passivo ha la scelta tra due operazioni, non è obbligato a scegliere
quella che implica un maggiore pagamento di IVA, ma, al contrario, ha il
diritto di scegliere la forma di conduzione degli affari che gli permette di
ridurre la sua contribuzione fiscale (v., in particolare, sentenze Halifax e
a., C‑255/02, EU:C:2006:121, punto 73; Part Service,C‑425/06, EU:C:2008:108,
punto 47, nonché Weald Leasing, C‑103/09, EU:C:2010:804, punto 27). I soggetti
passivi sono generalmente liberi di scegliere le strutture organizzative e le
modalità operative che ritengano più idonee per le loro attività economiche
nonché al fine di limitare i loro oneri fiscali (sentenza RBS Deutschland
Holdings, C‑277/09, EU:C:2010:810, punto 53).  
  
---|---  
  
43

|

Per quanto riguarda il procedimento principale, occorre rilevare che dal
fascicolo sottoposto alla Corte risulta che la Lalib è una società distinta
dalla WML, in quanto non è né una sua filiale, né una sua controllata, né una
sua agenzia e che essa ha pagato l’IVA in Portogallo.  
  
---|---  
  
44

|

In tali circostanze, al fine di appurare che il contratto di licenza di cui
trattasi traeva origine da una pratica abusiva volta a beneficiare di
un’aliquota IVA meno elevata a Madera, è necessario accertare che detto
contratto costituiva una costruzione puramente artificiosa intesa a
dissimulare il fatto che la prestazione di servizi considerata, ossia lo
sfruttamento del sito internet che utilizzava il know‑how della WML, non era
effettivamente resa a Madera dalla Lalib, ma era resa, di fatto, in Ungheria
dalla WML. Per quanto riguarda la verifica del luogo effettivo di detta
prestazione, siffatta constatazione deve fondarsi su elementi oggettivi e
verificabili da parte di terzi come la presenza fisica della Lalib in termini
di locali, di personale e di attrezzature (v., per analogia, sentenza Cadbury
Schweppes e Cadbury Schweppes Overseas, C‑196/04, EU:C:2006:544, punto 67).  
  
---|---  
  
45

|

Al fine di determinare se tale contratto costituiva una siffatta costruzione,
spetta al giudice del rinvio analizzare l’insieme degli elementi di fatto che
gli sono sottoposti verificando, in particolare, se la fissazione della sede
dell’attività economica o della stabile organizzazione della Lalib a Madera
non era effettiva o se tale società, ai fini dell’esercizio dell’attività
economica considerata, non aveva una struttura adeguata in termini di locali,
di personale e di strumenti tecnici, o ancora se detta società non esercitava
tale attività economica in proprio nome e per proprio conto, sotto la propria
responsabilità e a proprio rischio.  
  
---|---  
  
46

|

Per contro, il fatto che l’amministratore e unico azionista della WML fosse il
creatore del know-how della WML, che lo stesso esercitasse un’influenza o un
controllo sullo sviluppo e sullo sfruttamento di tale know-how e sulla
prestazione dei servizi basati sullo stesso, che la gestione delle transazioni
finanziarie, del personale e degli strumenti tecnici necessari alla
prestazione di detti servizi fosse assicurata da subcontraenti, nonché i
motivi che possono aver portato la WML a concedere in locazione il know-how di
cui trattasi alla Lalib invece di sfruttarlo essa stessa non appaiono di per
sé decisivi.  
  
---|---  
  
47

|

Infine, per rispondere ai quesiti del giudice del rinvio, per quanto riguarda
la questione se un contratto di licenza, come quello di cui trattasi nel
procedimento principale, possa essere considerato come una pratica abusiva
alla luce della libertà di stabilimento e della libera prestazione di servizi,
si deve constatare, da un lato, che la natura delle relazioni esistenti tra la
società che ha concesso la licenza considerata, ossia la WML, e la società che
ha acquisito la stessa, ossia la Lalib, non appare rientrare nell’ambito di
applicazione della libertà di stabilimento, non essendo la Lalib né la
controllata, né la filiale, né l’agenzia della WML.  
  
---|---  
  
48

|

Dall’altro lato, poiché le differenze tra le aliquote IVA ordinarie applicate
dagli Stati membri derivano dall’assenza di armonizzazione completa attuata
dalla direttiva IVA, il semplice fatto che un contratto di licenza, come
quello di cui trattasi nel procedimento principale, sia stato concluso con una
società con sede in uno Stato membro che applica un’aliquota IVA ordinaria
meno elevata di quella dello Stato membro in cui ha sede la società che ha
concesso le licenze non può, in mancanza di altri elementi, essere considerato
come una pratica abusiva alla luce della libera prestazione di servizi.  
  
---|---  
  
49

|

Di conseguenza, si deve rispondere alle questioni dalla prima alla quinta e
dalla settima alla nona dichiarando che il diritto dell’Unione deve essere
interpretato nel senso che, per accertare se, in circostanze come quelle di
cui al procedimento principale, un contratto di licenza avente ad oggetto la
locazione di un know-how che consentiva lo sfruttamento di un sito internet
tramite il quale erano prestati servizi audiovisivi interattivi, concluso con
una società con sede in uno Stato membro diverso da quello nel cui territorio
aveva sede la società che ha ceduto tale licenza, traeva origine da un abuso
di diritto volto a beneficiare di un’aliquota IVA applicabile a detti servizi
meno elevata in tale altro Stato membro, il fatto che l’amministratore e unico
azionista di quest’ultima società fosse il creatore di tale know-how, che lo
stesso esercitasse un’influenza o un controllo sullo sviluppo e sullo
sfruttamento di detto know-how e sulla prestazione dei servizi basati sullo
stesso, che la gestione delle transazioni finanziarie, del personale e degli
strumenti tecnici necessari alla prestazione di detti servizi fosse assicurata
da subcontraenti, al pari dei motivi che possono aver portato la società che
ha ceduto la licenza a concedere in locazione il know-how di cui trattasi a
una società con sede in tale altro Stato membro invece di sfruttarlo essa
stessa, non appaiono di per sé decisivi.  
  
---|---  
  
50

|

Spetta al giudice del rinvio analizzare l’insieme delle circostanze del
procedimento principale per accertare se tale contratto costituiva una
costruzione puramente artificiosa intesa a dissimulare il fatto che la
prestazione di servizi di cui trattasi non era effettivamente resa dalla
società che ha acquisito la licenza, ma era di fatto resa dalla società che ha
concesso la licenza, verificando in particolare se la sede dell’attività
economica o della stabile organizzazione della società che ha acquisito la
licenza non era effettiva o se tale società, ai fini dell’esercizio
dell’attività economica considerata, non aveva una struttura adeguata in
termini di locali, di personale e di strumenti tecnici, o ancora se detta
società non esercitava tale attività economica in proprio nome e per proprio
conto, sotto la propria responsabilità e a proprio rischio.  
  
---|---  
  
Sulla sesta questione

51

|

Con la sesta questione, il giudice del rinvio chiede, in sostanza, se il
diritto dell’Unione debba essere interpretato nel senso che, in caso di
constatazione di una pratica abusiva che abbia condotto a fissare il luogo di
una prestazione di servizi in uno Stato membro diverso da quello in cui esso
sarebbe stato fissato senza tale pratica abusiva, il fatto che l’IVA sia stata
pagata in detto altro Stato membro conformemente alla sua normativa osti a che
si proceda a un accertamento di tale imposta nello Stato membro del luogo in
cui tale prestazione di servizi è stata effettivamente resa.  
  
---|---  
  
52

|

È sufficiente ricordare, a tale riguardo, che, quando è stata accertata la
sussistenza di una pratica abusiva, le operazioni in questione devono essere
ridefinite in modo da ristabilire la situazione quale si sarebbe configurata
senza le operazioni che hanno costituito detta pratica (sentenze Halifax e a.,
C‑255/02, EU:C:2006:121, punto 98, nonché Newey, C‑653/11, EU:C:2013:409,
punto 50).  
  
---|---  
  
53

|

Ne discende che il luogo di una prestazione di servizi deve essere rettificato
se è stato fissato in uno Stato membro diverso da quello dove esso sarebbe
stato fissato in assenza di una pratica abusiva e che l’IVA deve essere pagata
nello Stato in cui essa avrebbe dovuto essere pagata anche se essa è stata
versata nell’altro Stato.  
  
---|---  
  
54

|

Di conseguenza, si deve rispondere alla sesta questione dichiarando che il
diritto dell’Unione deve essere interpretato nel senso che, in caso di
constatazione di una pratica abusiva che abbia condotto a fissare il luogo di
una prestazione di servizi in uno Stato membro diverso da quello in cui esso
sarebbe stato fissato senza tale pratica abusiva, il fatto che l’IVA sia stata
pagata in detto altro Stato membro conformemente alla sua legislazione non
osta a che si proceda a un accertamento di tale imposta nello Stato membro del
luogo in cui tale prestazione di servizi è stata effettivamente resa.  
  
---|---  
  
Sulla sedicesima e diciassettesima questione

55

|

Con la sedicesima questione, il giudice del rinvio chiede, in sostanza, se il
regolamento n. 904/2010 debba essere interpretato nel senso che
l’amministrazione tributaria di uno Stato membro che esamina l’esigibilità
dell’IVA per prestazioni che sono già state assoggettate all’IVA in altri
Stati membri sia tenuta a rivolgere una richiesta di cooperazione alle
amministrazioni tributarie di tali altri Stati membri.  
  
---|---  
  
56

|

Si deve necessariamente constatare, a tale riguardo, che detto regolamento, il
quale, ai sensi del suo articolo 1, definisce le condizioni alle quali le
autorità nazionali competenti cooperano tra loro, nonché con la Commissione
europea e definisce a tal fine norme e procedure, non precisa in quali
condizioni l’autorità tributaria di uno Stato membro potrebbe essere tenuta a
rivolgere una richiesta di cooperazione amministrativa all’autorità tributaria
di un altro Stato membro.  
  
---|---  
  
57

|

Tuttavia, alla luce del dovere di cooperare per assicurare l’accertamento
corretto dell’IVA, enunciato al considerando 7 di tale regolamento, una
siffatta richiesta può essere opportuna, se non necessaria.  
  
---|---  
  
58

|

Ciò può verificarsi, in particolare, quando l’amministrazione tributaria di
uno Stato membro sa o deve ragionevolmente sapere che l’amministrazione
tributaria di un altro Stato membro dispone di informazioni che siano utili,
se non indispensabili, per accertare se l’IVA sia esigibile nel primo Stato
membro.  
  
---|---  
  
59

|

Si deve quindi rispondere alla sedicesima questione dichiarando che il
regolamento n. 904/2010 deve essere interpretato nel senso che
l’amministrazione tributaria di uno Stato membro che esamina l’esigibilità
dell’IVA per prestazioni che sono già state assoggettate a detta imposta in
altri Stati membri è tenuta a rivolgere una richiesta di informazioni alle
amministrazioni tributarie di tali altri Stati membri qualora una siffatta
richiesta sia utile, se non indispensabile, per accertare che l’IVA sia
esigibile nel primo Stato membro.  
  
---|---  
  
60

|

Alla luce della risposta fornita alla sedicesima questione, non occorre
rispondere alla diciassettesima questione.  
  
---|---  
  
Sulle questioni dalla decima alla quindicesima

61

|

Con le questioni dalla decima alla quindicesima, che occorre esaminare
congiuntamente, il giudice del rinvio chiede, in sostanza, se il diritto
dell’Unione debba essere interpretato nel senso che non osta a che, ai fini
dell’applicazione degli articoli 4, paragrafo 3, TUE, 325 TFUE, 2, 250,
paragrafo 1, e 273 della direttiva IVA, l’amministrazione tributaria possa,
allo scopo di accertare la sussistenza di una pratica abusiva in materia di
IVA, utilizzare prove ottenute nell’ambito di un procedimento penale parallelo
non ancora concluso, all’insaputa del soggetto passivo, mediante, ad esempio,
intercettazioni di telecomunicazioni e sequestri di messaggi di posta
elettronica.  
  
---|---  
  
62

|

Dalla motivazione della decisione di rinvio e dalla formulazione delle
questioni sollevate risulta che il giudice del rinvio si chiede, innanzitutto,
se, alla luce della discrezionalità lasciata agli Stati membri per garantire
che l’IVA sia interamente riscossa nel proprio territorio e lottare contro la
frode e l’evasione fiscale, l’amministrazione tributaria possa, nell’ambito di
un procedimento amministrativo, raccogliere ed utilizzare siffatte prove,
sebbene esse non siano state inizialmente ricercate ai fini di azioni penali,
con mezzi propri del procedimento penale che offre, peraltro, ai soggetti
garanzie delle quali non possono godere nell’ambito di un procedimento
amministrativo. Esso s’interroga sull’esistenza di una siffatta possibilità e,
eventualmente, sui limiti e sugli obblighi derivanti a tale riguardo
dall’articolo 8 della CEDU e dagli articoli 7, 8 e 52 della Carta.  
  
---|---  
  
63

|

Nel caso in cui sia riconosciuta una siffatta possibilità, il giudice del
rinvio si chiede, inoltre, se l’amministrazione tributaria abbia, al fine di
garantire il rispetto dei diritti della difesa di cui all’articolo 48 della
Carta e del principio di buona amministrazione sancito all’articolo 41 della
stessa, l’obbligo di dare accesso alle prove così raccolte al soggetto passivo
e di ascoltare quest’ultimo.  
  
---|---  
  
64

|

Infine, il giudice del rinvio si chiede se l’articolo 47 della Carta implichi
che il giudice investito di un ricorso avverso la decisione
dell’amministrazione tributaria che ha effettuato l’accertamento fiscale possa
controllare la legittimità dell’ottenimento delle prove nell’ambito del
procedimento penale qualora il soggetto passivo non abbia potuto averne
conoscenza in tale procedimento e non abbia avuto la facoltà di contestarne la
legittimità dinanzi a un altro giudice. Inoltre, in presenza di una normativa
nazionale secondo la quale un vizio procedurale comporta l’annullamento della
decisione impugnata che ne è inficiata solo se tale decisione avrebbe potuto
essere diversa in assenza di tale vizio e se la situazione giuridica del
ricorrente ne sia compromessa, esso si chiede se il diritto a un ricorso
giurisdizionale effettivo richieda, in caso di violazione delle disposizioni
della Carta, di annullare tale decisione indipendentemente dall’influenza di
detta violazione.  
  
---|---  
  
65

|

A tale riguardo, si deve ricordare, in primo luogo, che è conformemente alle
norme nazionali sull’onere della prova, che si deve verificare se sussistano
gli elementi costitutivi di una pratica abusiva. Tali norme non devono
compromettere, però, l’efficacia del diritto dell’Unione (v., in tal senso,
sentenza Halifax e a., C‑255/02, EU:C:2006:121, punto 76).  
  
---|---  
  
66

|

In secondo luogo, secondo una giurisprudenza costante, i diritti fondamentali
garantiti nell’ordinamento giuridico dell’Unione si applicano in tutte le
situazioni disciplinate dal diritto dell’Unione (v., in tal senso, sentenza
Åkerberg Fransson, C‑617/10, EU:C:2013:105, punto 19 e giurisprudenza ivi
citata).  
  
---|---  
  
67

|

In terzo luogo, un accertamento dell’IVA in seguito alla constatazione di una
pratica abusiva, come quello oggetto della controversia principale,
costituisce un’attuazione degli articoli 2, 250, paragrafo 1, 273 della
direttiva IVA e dell’articolo 325 TFUE e, quindi, del diritto dell’Unione, ai
sensi dell’articolo 51, paragrafo 1, della Carta (v., in tal senso, sentenza
Åkerberg Fransson, C‑617/10, EU:C:2013:105, punti da 25 a 27).  
  
---|---  
  
68

|

Ne discende che il diritto dell’Unione non osta a che l’amministrazione
tributaria possa, nell’ambito di un procedimento amministrativo, al fine di
accertare la sussistenza di una pratica abusiva in materia di IVA, utilizzare
prove ottenute nell’ambito di un procedimento penale parallelo non ancora
concluso, fermo restando il rispetto dei diritti garantiti dal diritto
dell’Unione, in special modo dalla Carta.  
  
---|---  
  
69

|

Riguardo alla portata e all’interpretazione dei diritti garantiti dalla Carta,
l’articolo 52, paragrafo 1, della stessa enuncia che eventuali limitazioni
all’esercizio dei diritti e delle libertà riconosciuti dalla Carta devono
essere previste dalla legge e rispettare il contenuto essenziale di detti
diritti e libertà. Nel rispetto del principio di proporzionalità, possono
essere apportate limitazioni solo laddove siano necessarie e rispondano
effettivamente a finalità d’interesse generale riconosciute dall’Unione o
all’esigenza di proteggere i diritti e le libertà altrui.  
  
---|---  
  
70

|

Nel caso di specie, per quanto riguarda in primo luogo, l’ottenimento delle
prove nell’ambito del procedimento penale, va ricordato che l’articolo 7 della
Carta, relativo al diritto al rispetto della vita privata e familiare,
contiene diritti corrispondenti a quelli garantiti dall’articolo 8, paragrafo
1, della CEDU e che pertanto occorre, conformemente all’articolo 52, paragrafo
3, della Carta, attribuire a detto articolo 7 lo stesso significato e la
stessa portata che sono conferiti all’articolo 8, paragrafo 1, della CEDU,
nell’interpretazione che ne offre la giurisprudenza della Corte europea dei
diritti dell’uomo (sentenze McB., C‑400/10 PPU, EU:C:2010:582, punto 53,
nonché Dereci e a., C‑256/11, EU:C:2011:734, punto 70).  
  
---|---  
  
71

|

In tal senso, le intercettazioni di telecomunicazioni, in quanto costituiscono
ingerenze nell’esercizio del diritto garantito dall’articolo 8, paragrafo 1,
della CEDU, [v., in particolare, Corte EDU, Klass e altri c. Germania, 6
settembre 1978, serie A n. 28, § 41; Malone c. Regno Unito, 2 agosto 1984,
serie A n. 82, 64; Kruslin c. Francia e Huvig c. Francia, 24 aprile 1990,
serie A n. 176‑A e 176‑B, § 26 e § 25, nonché Weber e Saravia c. Germania
(déc.), n. 54934/00, § 79, CEDU 2006‑XI, § 79], costituiscono anche una
limitazione all’esercizio del diritto sancito all’articolo 7 della Carta.  
  
---|---  
  
72

|

Lo stesso vale per i sequestri di messaggi di posta elettronica effettuati
durante visite domiciliari nei locali professionali o commerciali di una
persona fisica o nei locali di una società commerciale, che costituiscono
parimenti ingerenze nell’esercizio del diritto garantito dall’articolo 8 CEDU
(v., in particolare, Corte EDU, Niemietz c. Germania, 16 dicembre 1992, serie
A n. 251‑B, §§ 29-31; Società Colas Est e altri c. Francia, n. 37971/97,
§40-41, CEDU 2002‑III, §§ 40-41, nonché Vinci Construction e GTM Génie Civil
et Services c. Francia, n. 63629/10 e 60567/10, § 63, 2 aprile 2015, § 63).  
  
---|---  
  
73

|

Siffatte limitazioni possono pertanto avere luogo solo se siano previste dalla
legge e se, nel rispetto del principio di proporzionalità, siano necessarie e
rispondano effettivamente a finalità di interesse generale riconosciute
dall’Unione.  
  
---|---  
  
74

|

Per quanto riguarda il principio di proporzionalità, la Corte ha già statuito
che, in ossequio a tale principio, i provvedimenti che gli Stati membri
possono adottare non devono eccedere quanto è necessario per conseguire gli
obiettivi diretti ad assicurare l’esatta riscossione dell’IVA ed evitare le
frodi (sentenza R., C‑285/09, EU:C:2010:742, punto 45).  
  
---|---  
  
75

|

Nella controversia principale, poiché le intercettazioni di telecomunicazioni
e il sequestro di messaggi di posta elettronica sono stati effettuati
nell’ambito di un procedimento penale, è alla luce di quest’ultimo che ne
vanno valutati lo scopo e la necessità.  
  
---|---  
  
76

|

A tale riguardo, va osservato che, come ricordato al punto 35 della presente
sentenza, poiché la lotta contro la frode, l’evasione fiscale e gli eventuali
abusi è un obiettivo riconosciuto e promosso dalla direttiva IVA (v. in
particolare, in tal senso, sentenza Halifax e a., C‑255/02, EU:C:2006:121,
punto 71), i mezzi istruttori attuati nell’ambito di un procedimento penale al
fine, in particolare, del perseguimento di reati in tale ambito hanno uno
scopo che risponde a un obiettivo di interesse generale riconosciuto
dall’Unione.  
  
---|---  
  
77

|

Quanto all’esame della necessità dei mezzi istruttori, si deve rilevare che,
durante l’udienza, l’amministrazione tributaria ha indicato che il sequestro
dei messaggi di posta elettronica era stato effettuato senza autorizzazione
giudiziaria. A tale riguardo, occorre notare che, in mancanza di previa
autorizzazione giudiziaria, la tutela degli individui contro violazioni
arbitrarie da parte dei pubblici poteri ai diritti garantiti dall’articolo 7
della Carta richiede una disciplina normativa e una limitazione rigorose ad un
siffatto sequestro (v. Corte EDU, Camenzind c. Svizzera, del 16 dicembre 1997,
Recueil des arrêts et décisions 1997-VIII, § 45). Così, tale sequestro può
essere compatibile con detto articolo 7 solo se la normativa e la prassi
interne offrono garanzie adeguate e sufficienti contro gli abusi e l’arbitrio
[v., in particolare, Corte EDU, Funke c. Francia, 25 febbraio 1993, serie A n.
256‑A, § 56-57; Miailhe c. Francia (n. 1), 25 febbraio 1993, serie A n. 256‑C,
§§ 37-38, nonché Società Colas Est e altri c. Francia, cit., §§ 48-49].  
  
---|---  
  
78

|

Nell’ambito di tale esame, spetta al giudice del rinvio esaminare se la
mancanza di un previo mandato giudiziario sia, in una certa misura,
controbilanciata dalla possibilità, per la persona interessata dal sequestro,
di richiedere ex post un controllo giurisdizionale vertente tanto sulla sua
legittimità quanto sulla sua necessità, controllo che deve essere efficace
nelle circostanze specifiche della causa di cui trattasi (v. Corte EDU,
Smirnov c. Russia, n. 71362/01, § 45, CEDU 2007‑VII).  
  
---|---  
  
79

|

Per quanto attiene, in secondo luogo, alla raccolta e all’utilizzo delle prove
da parte dell’amministrazione tributaria, occorre constatare che non si deve,
nel caso di specie, esaminare se la trasmissione delle prove da parte
dell’ufficio incaricato dell’indagine penale e la loro raccolta da parte di
quello che ha condotto il procedimento amministrativo ai fini del loro
utilizzo costituiscano una violazione del diritto alla protezione dei dati di
carattere personale garantito dall’articolo 8 della Carta, poiché la WML non è
una persona fisica e non può quindi avvalersi di tale protezione dato che la
sua ragione sociale alcuna persona fisica (v., in tal senso, sentenza Volker
und Markus Schecke e Eifert, C‑92/09 e C‑93/09, EU:C:2010:662, punti 52 e 53).  
  
---|---  
  
80

|

Per contro, alla luce dell’articolo 7 della Carta, si deve ritenere non
identifica che l’utilizzo, da parte dell’amministrazione tributaria, di prove
ottenute nell’ambito di un procedimento penale non concluso mediante
intercettazioni di telecomunicazioni e sequestri di messaggi di posta
elettronica costituisca in quanto tale una limitazione all’esercizio del
diritto garantito da tale articolo. Si deve pertanto verificare se tale
utilizzo soddisfi anche i requisiti enunciati all’articolo 52, paragrafo 1,
della Carta.  
  
---|---  
  
81

|

A tale riguardo, si deve sottolineare che il requisito secondo cui eventuali
limitazioni all’esercizio di tale diritto devono essere previste dalla legge
implica che la base giuridica che permette l’utilizzo delle prove menzionate
al punto precedente da parte dell’amministrazione tributaria deve essere
sufficientemente chiara e precisa e che, nel definire essa stessa la portata
della limitazione all’esercizio del diritto garantito dall’articolo 7 della
Carta, essa offre una certa tutela contro eventuali violazioni arbitrarie di
tale amministrazione (v., in particolare, Corte EDU, Malone c. Regno Unito, 2
agosto 1984, serie A n. 82, § 67, nonché Gillan e Quinton c. Regno Unito, 12
gennaio 2010, n. 4158/05, § 77, CEDU 2010).  
  
---|---  
  
82

|

Nell’esaminare la necessità di un siffatto utilizzo nel procedimento
principale, si deve in particolare valutare, come rilevato dall’avvocato
generale al paragrafo 133 delle sue conclusioni, se esso sia proporzionato
allo scopo perseguito, verificando se mezzi istruttori meno pregiudizievoli
per il diritto garantito dall’articolo 7 della Carta rispetto alle
intercettazioni di telecomunicazioni e al sequestro di messaggi di posta
elettronica, come un semplice controllo nei locali della WML o una richiesta
di informazioni o di indagine amministrativa rivolta all’amministrazione
portoghese in applicazione del regolamento n. 904/2010, avrebbero consentito
di ottenere tutte le informazioni necessarie.  
  
---|---  
  
83

|

Inoltre, per quanto riguarda il rispetto dei diritti della difesa e il
principio di buona amministrazione, si deve osservare che gli articoli 41 e 48
della Carta, presi in considerazione dal giudice del rinvio, non sono
rilevanti nel procedimento principale. Infatti, da un lato, dal tenore
letterale dell’articolo 41 della Carta emerge chiaramente che esso si rivolge
unicamente alle istituzioni, agli organi e agli organismi dell’Unione, e non
agli Stati membri (sentenze YS e a., C‑141/12 e C‑372/12, EU:C:2014:2081,
punto 67, nonché Mukarubega, C‑166/13, EU:C:2014:2336, punto 44). Dall’altro
lato, l’articolo 48 della Carta tutela la presunzione d’innocenza e i diritti
della difesa di cui deve beneficiare una persona «accusata» e non si applica
quindi in tale procedimento.  
  
---|---  
  
84

|

Nondimeno, il rispetto dei diritti della difesa costituisce un principio
generale del diritto dell’Unione che trova applicazione ogniqualvolta
l’amministrazione si proponga di adottare nei confronti di un soggetto un atto
che gli arreca pregiudizio. In forza di tale principio, i destinatari di
decisioni che incidono sensibilmente sui loro interessi devono essere messi in
condizione di manifestare utilmente il loro punto di vista in merito agli
elementi sui quali l’amministrazione intende fondare la sua decisione. Tale
obbligo incombe sulle amministrazioni degli Stati membri ogniqualvolta esse
adottano decisioni che rientrano nella sfera d’applicazione del diritto
dell’Unione, quand’anche la normativa dell’Unione applicabile non preveda
espressamente siffatta formalità (sentenza Sabou, C‑276/12, EU:C:2013:678,
punto 38 e giurisprudenza ivi citata).  
  
---|---  
  
85

|

Nel caso di specie, dalle osservazioni scritte della WML e dalle discussioni
in udienza risulta che l’amministrazione tributaria ha dato accesso a tale
società alle trascrizioni delle conversazioni telefoniche e ai messaggi di
posta elettronica utilizzati come elementi di prova a fondamento della
decisione di accertamento fiscale e che la WML ha avuto la possibilità di
essere ascoltata su tali elementi prima dell’adozione di detta decisione,
circostanza che spetta tuttavia al giudice del rinvio verificare.  
  
---|---  
  
86

|

In merito, in terzo luogo, al diritto a un ricorso giurisdizionale effettivo
garantito dall’articolo 47 della Carta e alle conseguenze da trarre da una
violazione dei diritti garantiti dal diritto dell’Unione, si deve ricordare
che, in forza di tale articolo, ogni persona i cui diritti e le cui libertà
garantiti dal diritto dell’Unione siano stati violati ha diritto a un ricorso
effettivo dinanzi a un giudice, nel rispetto delle condizioni previste nel
medesimo articolo.  
  
---|---  
  
87

|

L’effettività del controllo giurisdizionale garantita da tale articolo esige
che il giudice che ha effettuato il controllo di legittimità di una decisione
che costituisce l’attuazione del diritto dell’Unione possa verificare se le
prove sulle quali tale decisione si fonda non siano state ottenute e
utilizzate in violazione dei diritti garantiti dal diritto dell’Unione e, in
special modo, dalla Carta.  
  
---|---  
  
88

|

Tale requisito è soddisfatto se il giudice investito di un ricorso avverso la
decisione dell’amministrazione tributaria relativa a un accertamento dell’IVA
è abilitato a controllare che le prove provenienti da un procedimento penale
parallelo non ancora concluso, sulle quali si basa tale decisione, siano state
ottenute in detto procedimento penale conformemente ai diritti garantiti dal
diritto dell’Unione o può quantomeno sincerarsi, sulla base di un controllo
già effettuato da un giudice penale nell’ambito di un procedimento in
contraddittorio, che tali prove siano state ottenute conformemente a detto
diritto.  
  
---|---  
  
89

|

Se tale requisito non è soddisfatto e, quindi, il diritto a un ricorso
giurisdizionale non è effettivo, o in caso di violazione di un altro diritto
garantito dal diritto dell’Unione, le prove ottenute nell’ambito del
procedimento penale e utilizzate nel procedimento amministrativo tributario
non devono essere ammesse e la decisione impugnata che si basa su tali prove
deve essere annullata se, per tale ragione, essa risulta priva di fondamento.  
  
---|---  
  
90

|

Di conseguenza, si deve rispondere alle questioni dalla decima alla
quindicesima dichiarando che il diritto dell’Unione deve essere interpretato
nel senso che non osta a che, ai fini dell’applicazione degli articoli 4,
paragrafo 3, TUE, 325 TFUE, 2, 250, paragrafo 1, e 273 della direttiva IVA,
l’amministrazione tributaria, allo scopo di accertare la sussistenza di una
pratica abusiva in materia di IVA, possa utilizzare prove ottenute nell’ambito
di un procedimento penale parallelo non ancora concluso, all’insaputa del
soggetto passivo, mediante, ad esempio, intercettazioni di telecomunicazioni e
sequestri di messaggi di posta elettronica, a condizione che l’ottenimento di
tali prove nell’ambito di detto procedimento penale e il loro utilizzo
nell’ambito del procedimento amministrativo non violino i diritti garantiti
dal diritto dell’Unione.  
  
---|---  
  
91

|

In circostanze come quelle di cui al procedimento principale, spetta, in forza
degli articoli 7, 47 e 52, paragrafo 1, della Carta, al giudice nazionale che
controlla la legittimità della decisione relativa a un accertamento dell’IVA
fondato su siffatte prove verificare, da un lato, se le intercettazioni di
telecomunicazioni e il sequestro di messaggi di posta elettronica fossero
mezzi istruttori previsti dalla legge e necessari nell’ambito del procedimento
penale e, dall’altro lato, se l’utilizzo da parte di tale amministrazione
delle prove ottenute con detti mezzi fosse parimenti autorizzato dalla legge e
necessario. Spetta ad esso, inoltre, verificare se, conformemente al principio
generale del rispetto dei diritti della difesa, il soggetto passivo abbia
avuto la possibilità, nell’ambito del procedimento amministrativo, di avere
accesso a tali prove e di essere ascoltato sulle stesse. Se esso constata che
tale soggetto passivo non ha avuto detta possibilità o che tali prove sono
state ottenute nell’ambito del procedimento penale o utilizzate nell’ambito
del procedimento amministrativo in violazione dell’articolo 7 della Carta,
detto giudice nazionale non deve ammettere tali prove e deve annullare detta
decisione se essa risulta, per tale ragione, priva di fondamento. Parimenti,
non devono essere ammesse tali prove se detto giudice non è abilitato a
controllare che esse siano state ottenute nell’ambito del procedimento penale
conformemente al diritto dell’Unione o non può quantomeno sincerarsi, sulla
base di un controllo già effettuato da un giudice penale nell’ambito di un
procedimento in contraddittorio, che esse siano state ottenute conformemente a
tale diritto.  
  
---|---  
  
Sulle spese

92

|

Nei confronti delle parti nel procedimento principale la presente causa
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.  
  
---|---  
|

Per questi motivi, la Corte (Terza Sezione) dichiara:  
  
---|---  
|  |

1)

|

Il diritto dell’Unione deve essere interpretato nel senso che, per accertare
se, in circostanze come quelle di cui al procedimento principale, un contratto
di licenza avente ad oggetto la locazione di un know-how che consentiva lo
sfruttamento di un sito internet tramite il quale erano prestati servizi
audiovisivi interattivi, concluso con una società con sede in uno Stato membro
diverso da quello nel cui territorio aveva sede la società che ha ceduto tale
licenza, traeva origine da un abuso di diritto volto a beneficiare di
un’aliquota dell’imposta sul valore aggiunto applicabile a detti servizi meno
elevata in tale altro Stato membro, il fatto che l’amministratore e unico
azionista di quest’ultima società fosse il creatore di tale know-how, che lo
stesso esercitasse un’influenza o un controllo sullo sviluppo e sullo
sfruttamento di detto know-how e sulla prestazione dei servizi basati sullo
stesso, che la gestione delle transazioni finanziarie, del personale e degli
strumenti tecnici necessari alla prestazione di detti servizi fosse assicurata
da subcontraenti, al pari dei motivi che possono aver portato la società che
ha ceduto la licenza a concedere in locazione il know-how di cui trattasi a
una società con sede in tale altro Stato membro invece di sfruttarlo essa
stessa, non appaiono di per sé decisivi.

Spetta al giudice del rinvio analizzare l’insieme delle circostanze del
procedimento principale per accertare se tale contratto costituiva una
costruzione puramente artificiosa intesa a dissimulare il fatto che la
prestazione di servizi di cui trattasi non era effettivamente resa dalla
società che ha acquisito la licenza, ma era di fatto resa dalla società che ha
concesso la licenza, verificando in particolare se la sede dell’attività
economica o della stabile organizzazione della società che ha acquisito la
licenza non era effettiva o se tale società, ai fini dell’esercizio
dell’attività economica considerata, non aveva una struttura adeguata in
termini di locali, di personale e di strumenti tecnici, o ancora se detta
società non esercitava tale attività economica in proprio nome e per proprio
conto, sotto la propria responsabilità e a proprio rischio.  
  
---|---  
|  |

2)

|

Il diritto dell’Unione deve essere interpretato nel senso che, in caso di
constatazione di una pratica abusiva che abbia condotto a fissare il luogo di
una prestazione di servizi in uno Stato membro diverso da quello in cui esso
sarebbe stato fissato senza tale pratica abusiva, il fatto che l’imposta sul
valore aggiunto sia stata pagata in detto altro Stato membro conformemente
alla sua legislazione non osta a che si proceda a un accertamento di tale
imposta nello Stato membro del luogo in cui tale prestazione di servizi è
stata effettivamente resa.  
  
---|---  
|  |

3)

|

Il regolamento (UE) n. 904/2010 del Consiglio, del 7 ottobre 2010, relativo
alla cooperazione amministrativa e alla lotta contro la frode in materia
d’imposta sul valore aggiunto, deve essere interpretato nel senso che
l’amministrazione tributaria di uno Stato membro che esamina l’esigibilità
dell’imposta sul valore aggiunto per prestazioni che sono già state
assoggettate a detta imposta in altri Stati membri è tenuta a rivolgere una
richiesta di informazioni alle amministrazioni tributarie di tali altri Stati
membri qualora una siffatta richiesta sia utile, se non indispensabile, per
accertare che l’imposta sul valore aggiunto sia esigibile nel primo Stato
membro.  
  
---|---  
|  |

4)

|

Il diritto dell’Unione deve essere interpretato nel senso che non osta a che,
ai fini dell’applicazione degli articoli 4, paragrafo 3, TUE, 325 TFUE, 2,
250, paragrafo 1, e 273 della direttiva 2006/112/CE del Consiglio, del 28
novembre 2006, relativa al sistema comune d’imposta sul valore aggiunto,
l’amministrazione tributaria possa, allo scopo di accertare la sussistenza di
una pratica abusiva in materia d’imposta sul valore aggiunto, utilizzare prove
ottenute nell’ambito di un procedimento penale parallelo non ancora concluso,
all’insaputa del soggetto passivo, mediante, ad esempio, intercettazioni di
telecomunicazioni e sequestri di messaggi di posta elettronica, a condizione
che l’ottenimento di tali prove nell’ambito di detto procedimento penale e il
loro utilizzo nell’ambito del procedimento amministrativo non violino i
diritti garantiti dal diritto dell’Unione.

In circostanze come quelle di cui al procedimento principale, spetta, in forza
degli articoli 7, 47 e 52, paragrafo 1, della Carta dei diritti fondamentali
dell’Unione europea, al giudice nazionale che controlla la legittimità della
decisione relativa a un accertamento dell’imposta sul valore aggiunto fondata
su siffatte prove verificare, da un lato, se le intercettazioni di
telecomunicazioni e il sequestro di messaggi di posta elettronica fossero
mezzi istruttori previsti dalla legge e fossero necessari nell’ambito del
procedimento penale e, dall’altro lato, se l’utilizzo da parte di tale
amministrazione delle prove ottenute con detti mezzi fosse parimenti
autorizzato dalla legge e necessario. Spetta ad esso, inoltre, verificare se,
conformemente al principio generale del rispetto dei diritti della difesa, il
soggetto passivo abbia avuto la possibilità, nell’ambito del procedimento
amministrativo, di avere accesso a tali prove e di essere ascoltato sulle
stesse. Se esso constata che tale soggetto passivo non ha avuto detta
possibilità o che tali prove sono state ottenute nell’ambito del procedimento
penale o utilizzate nell’ambito del procedimento amministrativo in violazione
dell’articolo 7 della Carta dei diritti fondamentali dell’Unione europea,
detto giudice nazionale non deve ammettere tali prove e deve annullare detta
decisione se essa risulta, per tale ragione, priva di fondamento. Parimenti,
non devono essere ammesse tali prove se detto giudice non è abilitato a
controllare che esse siano state ottenute nell’ambito del procedimento penale
conformemente al diritto dell’Unione o non può quantomeno sincerarsi, sulla
base di un controllo già effettuato da un giudice penale nell’ambito di un
procedimento in contraddittorio, che esse siano state ottenute conformemente a
tale diritto.  
  
---|---  
|

Firme  
  
---|---  
  
* * *

( * ) Lingua processuale: l’ungherese.

  *[""]: Double quotes
  *[*]: Asterisk
  *[?]: Question mark

