

Parti  
Motivazione della sentenza  
Dispositivo  

## Parti

Nella causa C-320/12,

avente ad oggetto la domanda di pronuncia pregiudiziale proposta alla Corte,
ai sensi dell'articolo 267 TFUE, dallo Højesteret (Danimarca) con decisione 29
giugno 2012, pervenuta in cancelleria il 2 luglio 2012, nel procedimento

Malaysia Dairy Industries Pte. Ltd

contro

Ankenævnet for Patenter og Varemærker ,

LA CORTE (Quinta Sezione),

composta da. T. von Danwitz, presidente di sezione, A. Rosas, E. Juhász, D.
Šváby e C. Vajda (relatore), giudici,

avvocato generale: M. Wathelet

cancelliere: A. Calot Escobar

vista la fase scritta del procedimento,

considerate le osservazioni presentate:

– per Malaysia Dairy Industries Pte. Ltd, da J. Glæsel, advokat;

– per Kabushiki Kaisha Yakult Honsha, da C. L. Bardenfleth, advokat;

– per il governo danese, da V. Pasternak Jørgensen, in qualità di agente,
assistita da R. Holdgaard, advokat;

– per il governo italiano, da G. Palmieri, in qualità di agente, assistita da
G. Palatiello, avvocato dello Stato;

– per la Commissione europea, da H. Støvlbæk e F. Bulst, in qualità di agenti,

vista la decisione, adottata dopo aver sentito l'avvocato generale, di
giudicare la causa senza conclusioni,

ha pronunciato la seguente

Sentenza

## Motivazione della sentenza

1\. La domanda di pronuncia pregiudiziale verte sull’interpretazione della
nozione di «malafede» ai sensi dell’articolo 4, paragrafo 4, lettera g), della
direttiva 2008/95/CE del Parlamento europeo e del Consiglio, del 22 ottobre
2008, sul ravvicinamento delle legislazioni degli Stati membri in materia di
marchi d’impresa (GU L 299, pag. 25).

2\. Detta domanda è stata presentata nell’ambito di una controversia che
oppone la Malaysia Dairy Industries Pte. Ltd (in prosieguo: la «Malaysia
Dairy») all’Ankenævnet for Patenter og Varemærker (commissione di ricorso per
i brevetti e i marchi; in prosieguo: la «commissione di ricorso»), in merito
alla legittimità di una decisione emessa da quest’ultima di annullare la
registrazione di una bottiglia in plastica come marchio, in quanto Malaysia
Dairy conosceva il marchio straniero di Kabushiki Kaisha Yakult Honsha (in
prosieguo: «Yakult») al momento del deposito della sua domanda di
registrazione.

Contesto normativo

Il diritto dell’Unione

3\. La prima direttiva 89/104/CEE del Consiglio, del 21 dicembre 1988, sul
ravvicinamento delle legislazioni degli Stati membri in materia di marchi
d’impresa (GU L 40, pag. 1), è stata abrogata e codificata dalla direttiva
2008/95, entrata in vigore il 28 novembre 2008.

4\. I considerando 2, 4, 6 e 8 della direttiva 2008/95 sono così formulati:

«(2) Le legislazioni che si applicavano ai marchi d’impresa negli Stati membri
prima che la direttiva 89/104/CEE entrasse in vigore presentavano disparità in
grado di ostacolare la libera circolazione dei prodotti e la libera
prestazione dei servizi, nonché di falsare le condizioni di concorrenza nel
mercato comune. Era pertanto necessario ravvicinare le legislazioni degli
Stati membri per garantire il buon funzionamento del mercato interno.

(...)

(4) Non appare necessario procedere a un ravvicinamento completo delle
legislazioni degli Stati membri in tema di marchi di impresa. È sufficiente
limitare il ravvicinamento alle disposizioni nazionali che hanno un’incidenza
più diretta sul funzionamento del mercato interno.

(...)

(6) Gli Stati membri dovrebbero mantenere inoltre la piena libertà di fissare
le disposizioni procedurali relative alla registrazione, alla decadenza o alla
nullità dei marchi di impresa acquisiti in seguito a registrazione. Spetta
loro, ad esempio, stabilire la forma delle procedure di registrazione e di
nullità, decidere se debbano essere fatti valere diritti anteriori nella
procedura di registrazione o nella procedura di nullità ovvero in entrambe, o
ancora, qualora possano essere fatti valere diritti anteriori nella procedura
di registrazione, prevedere una procedura di opposizione o un esame d’ufficio,
ovvero entrambi. Gli Stati membri dovrebbero mantenere la facoltà di
determinare gli effetti della decadenza o della nullità dei marchi di impresa.

(...)

(8) La realizzazione degli obiettivi perseguiti presuppone che l’acquisizione
e la conservazione del diritto sul marchio di impresa registrato siano in
linea di massima subordinate, in tutti gli Stati membri, alle stesse
condizioni. A tale scopo occorre un elenco esemplificativo di segni in grado
di costituire un marchio di impresa, i quali consentano di contraddistinguere
i prodotti o i servizi di un’impresa da quelli di altre imprese. Gli
impedimenti alla registrazione o i motivi di nullità dovuti al marchio di
impresa stesso, ad esempio l’assenza di carattere distintivo, ovvero inerenti
ai conflitti tra il marchio di impresa e i diritti anteriori dovrebbero essere
enumerati esaurientemente, anche se per alcuni di essi il recepimento resta
facoltativo da parte degli Stati membri, i quali possono quindi introdurli
nelle rispettive legislazioni o conservare la propria casistica. Gli Stati
membri dovrebbero poter mantenere o introdurre nelle rispettive legislazioni
impedimenti alla registrazione o motivi di nullità connessi con condizioni di
acquisizione o di conservazione del diritto sul marchio di impresa per le
quali non esistono disposizioni di armonizzazione, in materia ad esempio di
requisiti di titolarità del marchio di impresa, di rinnovo del marchio, di
regime fiscale o di mancata osservanza delle norme procedurali».

5\. Sotto il titolo «Altri impedimenti alla registrazione o motivi di nullità
relativi ai conflitti con diritti anteriori», l’articolo 4, paragrafo 4,
lettera g), della direttiva 2008/95 dispone:

«Uno Stato membro può inoltre disporre che un marchio di impresa sia escluso
dalla registrazione o, se registrato, possa essere dichiarato nullo se e nella
misura in cui:

(...)

g) il marchio di impresa si presti a essere confuso con un marchio di impresa
che è usato in altri Stati al momento della presentazione della domanda e che
continua a esservi usato, qualora il richiedente abbia domandato in malafede
la registrazione del marchio di impresa».

6\. Il testo dell’articolo 4, paragrafo 4, lettera g), della direttiva 2008/95
è identico alla corrispondente disposizione della direttiva 89/104. I
considerando 2, 4, 6 e 8 della direttiva 2008/95 corrispondono essenzialmente
al considerando 1, 3, 5 e 7 della direttiva 89/104.

Il diritto danese

7\. L’articolo 15, paragrafo 3, punto 3, della legge relativa ai marchi, quale
figurante nella legge consolidata n. 109 del 24 gennaio 2012 e introdotto nel
suo testo attuale dall’articolo 1, punto 3, n. 1201 del 27 dicembre 1996 della
legge, dispone:

«Il marchio è escluso inoltre dalla registrazione se:

(...)

3) è identico al marchio o si differenzia in modo irrilevante dal marchio che
al momento del deposito o eventualmente al momento della priorità fatta valere
a sostegno della richiesta è usato all’estero ed è ivi costantemente usato per
merci o servizi di tipo identico o simile a quelli per i quali per il marchio
posteriore si chiede la registrazione, e il richiedente al momento della
richiesta aveva o avrebbe dovuto avere conoscenza del marchio straniero».

Procedimento principale e questioni pregiudiziali

8\. Nel 1965 Yakult ha ottenuto in Giappone la registrazione come disegno o
modello di una bottiglia in plastica per una bevanda a base di latte, la quale
in seguito è stata registrata come marchio in Giappone e in vari altri paesi,
fra cui alcuni Stati membri dell’Unione europea.

9\. Malaysia Dairy produce e vende dal 1977 una bevanda a base di latte in una
bottiglia in plastica. A seguito di una domanda depositata nel 1980, Malaysia
Dairy ha ottenuto la registrazione come marchio della sua bottiglia in
plastica simile, in particolare in Malesia.

10\. Nel 1993 Malaysia Dairy e Yakult hanno concluso un accordo che fissa i
loro diritti e obblighi reciproci per quanto riguarda l’uso e la registrazione
delle loro rispettive bottiglie in vari paesi.

11\. A seguito di una domanda di registrazione presentata nel 1995, Malaysia
Dairy ha ottenuto la registrazione in Danimarca della sua bottiglia in
plastica come marchio tridimensionale.

12\. Il 16 ottobre 2000 Yakult si è opposta a detta registrazione, invocando
il fatto che Malaysia Dairy conosceva o avrebbe dovuto conoscere l’esistenza
all’estero di marchi anteriori identici di cui Yakult è titolare in occasione
del deposito della sua domanda di registrazione ai sensi dell’articolo 15,
paragrafo 3, punto 3, della legge relativa ai marchi. Con decisione del 14
giugno 2005, Patent- og Varemærkestyrelsen (ufficio danese dei brevetti e dei
marchi) ha respinto la domanda formulata da Yakult, sostenendo in particolare
che, dal momento che Malaysia Dairy possedeva un marchio registrato in Malesia
di cui essa in seguito ha chiesto la registrazione in Danimarca, la sua
malafede non poteva nella fattispecie essere dimostrata soltanto per il fatto
che essa, al momento del deposito della sua domanda di registrazione,
conosceva il marchio straniero di cui Yakult è titolare.

13\. Yakult ha impugnato detta decisione dinanzi alla commissione di ricorso,
la quale il 16 ottobre 2006 ha deciso di annullare la registrazione del
marchio di cui Malaysia Dairy è titolare. La commissione di ricorso ha
ritenuto in particolare che l’articolo 15, paragrafo 3, punto 3, della legge
relativa ai marchi dovesse essere interpretato nel senso che la conoscenza
effettiva o presunta di un marchio usato all’estero ai sensi di tale
disposizione è sufficiente per concludere per la malafede dell’autore della
domanda di registrazione di un marchio (in prosieguo: il «richiedente»), anche
se si può supporre che questi aveva ottenuto precedentemente una registrazione
del marchio richiesto in un altro paese.

14\. Malaysia Dairy ha proposto ricorso contro la decisione della commissione
di ricorso dinanzi al Sø- og Handelsretten (tribunale marittimo e di
commercio), il quale, con sentenza del 22 ottobre 2009, ha confermato la
decisione della commissione di ricorso, indicando in particolare che era
pacifico che Malaysia Dairy aveva conoscenza del marchio precedente di Yakult
in occasione del deposito della sua domanda di registrazione in Danimarca.

15\. Il 4 novembre 2009 Malaysia Dairy ha interposto appello avverso detta
sentenza dinanzi allo Højesteret.

16\. Ad avviso del giudice di rinvio le parti controvertono nel procedimento
principale sulla questione se, da un lato, la nozione di «malafede», ai sensi
dell’articolo 4, paragrafo 4, lettera g), della direttiva 2008/95, debba
essere interpretata uniformemente nel diritto dell’Unione e, dall’altro, se
sia sufficiente, per concludere per la malafede del richiedente ai sensi di
detta disposizione, che il richiedente conosceva o avrebbe dovuto conoscere il
marchio straniero.

17\. In tali circostanze, lo Højesteret ha deciso di sospendere il
procedimento e di sottoporre alla Corte le seguenti questioni pregiudiziali:

«1) Se la nozione di malafede di cui all’articolo 4, paragrafo 4, lettera g),
della direttiva 2008/95 (...) debba essere una nozione il cui contenuto può
essere precisato conformemente al diritto interno degli Stati membri o se si
tratti di una nozione del diritto dell’Unione che deve essere interpretata
uniformemente.

2) Qualora la nozione di malafede di cui all’articolo 4, paragrafo 4, lettera
g), della direttiva 2008/95/CE costituisca una nozione di diritto dell’Unione,
se detta nozione debba essere interpretata nel senso che può essere
sufficiente, per negare la registrazione, che il richiedente, al momento del
deposito della domanda, abbia avuto o avrebbe dovuto avere conoscenza del
marchio straniero, oppure se si debba inoltre tener conto di elementi
soggettivi riguardanti il richiedente.

3) Se uno Stato membro possa decidere di introdurre una tutela speciale dei
marchi stranieri che, quanto alla condizione della malafede, si differenzia
dall’articolo 4, paragrafo 4, lettera g), della direttiva 2008/95/CE, per
esempio richiedendo specificamente che il richiedente abbia avuto o avrebbe
dovuto avere conoscenza del marchio straniero».

Sulle questioni pregiudiziali

18\. La domanda di pronuncia pregiudiziale si riferisce alla direttiva
2008/95. Tuttavia risulta che una parte dei fatti di cui trattasi nel
procedimento principale si colloca prima della data di entrata in vigore della
direttiva 2008/95, vale a dire il 28 novembre 2008.

19\. La risposta da fornire alle questioni pregiudiziali resterebbe tuttavia
la stessa se il procedimento principale rientrasse nell’ambito della direttiva
89/104, poiché l’articolo 4, paragrafo 4, lettera g), di questa è identico
alla corrispondente disposizione della direttiva 2008/95 e il contenuto dei
pertinenti considerando delle suddette due direttive è sostanzialmente lo
stesso.

Sulla prima questione

20\. Con la prima questione il giudice del rinvio chiede in sostanza se la
nozione di «malafede», ai sensi dell’articolo 4, paragrafo 4, lettera g),
della direttiva 2008/95, sia una nozione del diritto dell’Unione che
dev’essere interpretata uniformemente.

21\. Nelle loro osservazioni Malaysia Dairy, il governo italiano e la
Commissione europea ritengono che si tratti di una nozione autonoma del
diritto dell’Unione che, nei vari atti di detto diritto aventi ad oggetto i
marchi, dev’essere interpretata uniformemente.

22\. Yakult e il governo danese considerano che, trattandosi di una nozione
che non è definita precisamente dalla direttiva 2008/95, gli Stati membri, in
via di principio, sono autorizzati a precisarne il contenuto, nel rispetto
degli obiettivi di tale direttiva e conformemente al principio di
proporzionalità.

23\. Occorre anzitutto ricordare che la direttiva 2008/95, ai suoi articoli 3
e 4, elenca motivi, assoluti o relativi, in base ai quali si può negare ad un
marchio la registrazione o, se il marchio viene registrato, lo stesso può
essere dichiarato nullo. Fra tali motivi alcuni sono elencati a titolo
facoltativo per gli Stati membri, i quali, come si è ricordato al considerando
8 della direttiva 2008/95, «potranno quindi introdurli nelle rispettive
legislazioni o conservare la propria casistica».

24\. L’articolo 4, paragrafo 4, lettera g), della direttiva 2008/95 contiene
siffatto motivo facoltativo di impedimento o di nullità.

25\. Secondo giurisprudenza costante, dagli imperativi tanto dell’applicazione
uniforme del diritto comunitario quanto del principio di uguaglianza discende
che i termini di una disposizione del diritto dell’Unione che non contiene
alcun espresso richiamo al diritto degli Stati membri per quanto riguarda la
determinazione del suo senso e della sua portata devono di norma essere
oggetto nell’intera Unione di un’interpretazione autonoma e uniforme da
effettuarsi tenendo conto del contesto della disposizione e della finalità
perseguita dalla normativa di cui trattasi (v., in particolare, sentenza del
22 settembre 2011, Budějovický Budvar, C-482/09, Racc. pag. I-8701, punto 29).

26\. È pacifico che il testo dell’articolo 4, paragrafo 4, lettera g), della
direttiva 2008/95 non contiene alcuna definizione della nozione di «malafede»,
la quale non è neanche definita negli altri articoli di tale direttiva.
Inoltre, questa disposizione non effettua alcun espresso rinvio al diritto
degli Stati membri per quanto concerne tale nozione. Pertanto, il senso e la
portata di detta nozione devono essere determinati riguardo al contesto in cui
rientra la disposizione considerata della direttiva 2008/95 e all’obiettivo
perseguito da quest’ultima.

27\. Per quanto concerne l’oggetto e lo scopo della direttiva 2008/95, anche
se, a tenore del considerando 4 di tale direttiva, non appare necessario
procedere ad un ravvicinamento completo delle legislazioni degli Stati membri
in tema di marchi di impresa, è pur vero che tale direttiva contiene
un’armonizzazione relativa a norme sostanziali che rivestono un’importanza
fondamentale in materia, vale a dire, secondo lo stesso considerando, norme
relative a disposizioni nazionali che hanno un’incidenza più diretta sul
funzionamento del mercato interno, e che detto considerando non esclude che
l’armonizzazione relativa a dette norme sia completa (v., in questo senso,
sentenze del 16 luglio 2008, Silhouette International Schmied, C 355/396,
Racc. pag. I-4799, punto 23, e Budějovický Budvar, cit., punto 30).

28\. Va aggiunto che il carattere facoltativo di una disposizione della
direttiva 2008/95 non incide sulla questione se si debba effettuare
un’interpretazione uniforme dei termini di tale disposizione (v., in questo
senso, sentenza del 23 ottobre 2003, Adidas-Salomon e Adidas Benelux,
C-408/01, Racc. pag. I-12537, punti da 18 a 21).

29\. In base alle precedenti considerazioni si deve rispondere alla prima
questione che l’articolo 4, paragrafo 4, lettera g), della direttiva 2008/95
deve essere interpretato nel senso che la nozione di «malafede», ai sensi di
tale disposizione, costituisce una nozione autonoma del diritto dell’Unione
che deve essere interpretata uniformemente nell’Unione.

Sulla seconda questione

30\. Con la seconda questione il giudice del rinvio chiede, in sostanza, in
caso di risposta affermativa alla prima questione, se la conoscenza o la
presupposizione di conoscenza da parte del richiedente di un marchio
utilizzato all’estero al momento del deposito della sua domanda, che può
essere confuso con il marchio di cui si chiede la registrazione, sia
sufficiente per concludere per la malafede di detto richiedente o se si debba
tener conto di altri elementi soggettivi concernenti il richiedente.

31\. Nelle loro osservazioni, Malaysia Dairy, il governo italiano e la
Commissione considerano, alla luce della giurisprudenza della Corte che
interpreta questa nozione nell’ambito del regolamento (CE) n. 40/94 del
Consiglio, del 20 dicembre 1993, sul marchio comunitario (GU 1994, L 11, pag.
1), che occorre effettuare una valutazione complessiva di tutte le circostanze
della causa, basandosi non soltanto sulla conoscenza oggettiva di un marchio
straniero da parte del richiedente, ma anche sull’intenzione soggettiva di
quest’ultimo al momento del deposito della sua domanda.

32\. Il governo danese e Yakult sostengono che la nozione di malafede quale
interpretata dalla Corte nell’ambito del regolamento n. 40/94 non può essere
applicata alla direttiva 2008/95. Essi ritengono che la nozione di «malafede»,
ai sensi dell’articolo 4, paragrafo 4, lettera g), della direttiva 2008/95,
vada intesa nel senso che il fatto che al momento del deposito della sua
domanda il richiedente conosceva o avrebbe dovuto conoscere il marchio
straniero può essere sufficiente per concludere per la malafede del
richiedente. Essi ritengono che la necessità di prevedibilità del diritto e di
una buona gestione amministrativa militino a favore di siffatta
interpretazione.

33\. Secondo la giurisprudenza della Corte, il regime comunitario dei marchi
rappresenta un sistema autonomo, costituito da un insieme di norme e che
persegue obiettivi ad esso specifici, la cui applicazione resta indipendente
da qualsiasi sistema nazionale (v. sentenza Budějovický Budvar, cit., punto 36
e giurisprudenza ivi citata).

34\. Va constatato che la nozione di «malafede» figura all’articolo 51,
paragrafo 1, lettera b), del regolamento n. 40/94, ai termini del quale la
nullità del marchio comunitario è dichiarata «allorché al momento del deposito
della domanda di marchio il richiedente abbia agito in malafede». Tale
disposizione è stata riprodotta in modo identico dall’articolo 52, paragrafo
1, lettera b), del regolamento (CE) n. 207/2009 del Consiglio, del 26 febbraio
2009, sul marchio comunitario (GU L 78, pag. 1), che ha abrogato e sostituito
il regolamento (CE) n. 40/94.

35\. Il regolamento n. 207/2009, che completa la legislazione dell’Unione in
materia di marchi stabilendo un regime comunitario dei marchi, persegue lo
stesso obiettivo della direttiva 2008/95, vale a dire l’istituzione e il
funzionamento del mercato interno. Tenuto conto della necessità di
un’interazione armonizzata dei due sistemi di marchi comunitari e nazionali,
si deve interpretare la nozione di «malafede» ai sensi dell’articolo 4,
paragrafo 4, lettera g), della direttiva 2008/95 come nell’ambito del
regolamento n. 207/2009. Siffatto approccio garantisce un’applicazione
coerente delle varie norme che, nell’ordinamento giuridico dell’Unione,
riguardano i marchi.

36\. Discende dalla giurisprudenza che interpreta tale nozione nell’ambito di
detto regolamento che l’esistenza della malafede dev’essere valutata
complessivamente, tenuto conto di tutti i fattori pertinenti del caso di
specie esistenti al momento del deposito della domanda di registrazione,
quali, fra gli altri, il fatto che il richiedente sapeva o avrebbe dovuto
sapere che un terzo utilizzava un segno identico o simile per un prodotto
identico o simile. Tuttavia, il fatto che il richiedente sappia o debba sapere
che un terzo utilizza siffatto segno non è sufficiente, di per sé, a provare
la malafede di detto richiedente. Occorre prendere in considerazione inoltre
l’intenzione del richiedente al momento del deposito della domanda di
registrazione di un marchio, elemento soggettivo che dev’essere determinato
con riferimento alle circostanze oggettive del caso di specie (v., in questo
senso, sentenza dell’11 giugno 2009, Chocoladefabriken Lindt & Sprüngli Lindt,
C-529/07, Racc. pag. I-4893, punti 37 e da 40 a 42).

37\. Alla luce delle precedenti considerazioni, si deve rispondere alla
seconda questione che l’articolo 4, paragrafo 4, lettera g), della direttiva
2008/95 dev’essere interpretato nel senso che, per provare la malafede del
richiedente ai sensi di detta disposizione, occorre prendere in considerazione
tutti i fattori pertinenti propri del caso di specie ed esistenti al momento
del deposito della domanda di registrazione. Il fatto che il richiedente
sappia o debba sapere che un terzo, al momento del deposito della sua domanda,
utilizza un marchio all’estero che può essere confuso con il marchio di cui si
chiede la registrazione non è sufficiente, di per sé, a provare l’esistenza,
ai sensi di detta disposizione, della malafede del richiedente.

Sulla terza questione

38\. Con la terza questione il giudice del rinvio chiede, in sostanza, se
l’articolo 4, paragrafo 4, lettera g), della direttiva 2008/95 debba essere
interpretato nel senso che consente agli Stati membri di istituire una tutela
particolare dei marchi stranieri, basata sul fatto che il richiedente
conosceva o avrebbe dovuto conoscere un marchio straniero.

39\. Malaysia Dairy, il governo italiano e la Commissione considerano che la
discrezionalità degli Stati membri nell’attuazione dei motivi di impedimento o
di nullità elencati a titolo facoltativo all’articolo 4, paragrafo 4, della
direttiva 2008/95 è limitata a mantenere o a introdurre nelle loro rispettive
legislazioni i motivi in questione e non consente loro di aggiungere ulteriori
motivi.

40\. Yakult e il governo danese hanno sostenuto invece che, poiché le
disposizioni nazionali nella materia oggetto dell’articolo 4, paragrafo 4,
lettera g), della direttiva 2008/95 non hanno l’incidenza più diretta sul
mercato interno, tale disposizione non può essere considerata nel senso di
disporre un’armonizzazione completa.

41\. Occorre rilevare che, anche se i motivi di cui all’articolo 4, paragrafo
4, della direttiva 2008/95 sono elencati dal legislatore dell’Unione a titolo
facoltativo, è pur vero che la discrezionalità conferita allo Stato membro è
limitata a stabilire o meno tale motivo, quale specificatamente delimitato dal
legislatore, nel proprio diritto nazionale (v., per analogia, quanto
all’articolo 5, paragrafo 2, della direttiva 89/104, sentenza Adidas-Salomon e
Adidas Benelux, cit., punti da 18 a 20).

42\. La direttiva 2008/95 vieta agli Stati membri di introdurre motivi di
impedimento o di nullità diversi da quelli figuranti nella detta direttiva, il
che è confermato dal considerando 8 della stessa, a tenore del quale gli
impedimenti alla registrazione o i motivi di nullità dovuti al marchio
d’impresa stesso, ad esempio inerenti ai conflitti tra il marchio d’impresa e
i diritti anteriori, devono essere elencati esaurientemente, anche se per
alcuni di essi il recepimento resta facoltativo da parte degli Stati membri, i
quali potranno quindi mantenere o introdurre nelle rispettive legislazioni i
motivi in questione.

43\. Occorre pertanto rispondere alla terza questione che l’articolo 4,
paragrafo 4, lettera g), della direttiva 2008/95 deve essere interpretato nel
senso che non consente agli Stati membri di istituire un regime di tutela
particolare dei marchi stranieri diverso da quello stabilito da detta
disposizione e basato sul fatto che il richiedente conosceva o avrebbe dovuto
conoscere un marchio straniero.

Sulle spese

44\. Nei confronti delle parti nel procedimento principale la presente causa
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.

## Dispositivo

Per questi motivi, la Corte (Quinta Sezione) dichiara:

1) L’articolo 4, paragrafo 4, lettera g), della direttiva 2008/95/CE del
Parlamento europeo e del Consiglio, del 22 ottobre 2008, sul ravvicinamento
delle legislazioni degli Stati membri in materia di marchi di impresa, deve
essere interpretato nel senso che la nozione di «malafede» ai sensi di tale
disposizione costituisce una nozione autonoma del diritto dell’Unione che deve
essere interpretata uniformemente nell’Unione europea.

2) L’articolo 4, paragrafo 4, lettera g), della direttiva 2008/95 deve essere
interpretato nel senso che, per provare la malafede dell’autore della domanda
di registrazione di un marchio ai sensi di tale disposizione, occorre prendere
in considerazione tutti i fattori pertinenti propri del caso di specie ed
esistenti al momento del deposito della domanda di registrazione. Il fatto che
l’autore della domanda sappia o debba sapere che un terzo, al momento del
deposito della sua domanda, utilizza un marchio all’estero che può essere
confuso con il marchio di cui si chiede la registrazione non è sufficiente, di
per sé, a provare l’esistenza, ai sensi di detta disposizione, della malafede
dell’autore della domanda.

3) L’articolo 4, paragrafo 4, lettera g), della direttiva 2008/95 deve essere
interpretato nel senso che non consente agli Stati membri di istituire un
regime di tutela particolare dei marchi stranieri diverso da quello stabilito
da detta disposizione e basato sul fatto che l’autore della domanda di
registrazione di un marchio conosceva o avrebbe dovuto conoscere un marchio
straniero.

  

SENTENZA DELLA CORTE (Quinta Sezione)

27 giugno 2013 ( *1 )

«Ravvicinamento delle legislazioni — Direttiva 2008/95/CE — Articolo 4,
paragrafo 4, lettera g) — Marchi — Condizione di acquisizione e di
conservazione di un marchio — Diniego di registrazione o nullità — Nozione di
“malafede” del richiedente — Conoscenza da parte del richiedente
dell’esistenza di un marchio straniero»

Nella causa C-320/12,

avente ad oggetto la domanda di pronuncia pregiudiziale proposta alla Corte,
ai sensi dell’articolo 267 TFUE, dallo Højesteret (Danimarca) con decisione 29
giugno 2012, pervenuta in cancelleria il 2 luglio 2012, nel procedimento

Malaysia Dairy Industries Pte. Ltd

contro

Ankenævnet for Patenter og Varemærker,

LA CORTE (Quinta Sezione),

composta da. T. von Danwitz, presidente di sezione, A. Rosas, E. Juhász, D.
Šváby e C. Vajda (relatore), giudici,

avvocato generale: M. Wathelet

cancelliere: A. Calot Escobar

vista la fase scritta del procedimento,

considerate le osservazioni presentate:

—

|

per Malaysia Dairy Industries Pte. Ltd, da J. Glæsel, advokat;  
  
---|---  
  
—

|

per Kabushiki Kaisha Yakult Honsha, da C. L. Bardenfleth, advokat;  
  
---|---  
  
—

|

per il governo danese, da V. Pasternak Jørgensen, in qualità di agente,
assistita da R. Holdgaard, advokat;  
  
---|---  
  
—

|

per il governo italiano, da G. Palmieri, in qualità di agente, assistita da G.
Palatiello, avvocato dello Stato;  
  
---|---  
  
—

|

per la Commissione europea, da H. Støvlbæk e F. Bulst, in qualità di agenti,  
  
---|---  
  
vista la decisione, adottata dopo aver sentito l’avvocato generale, di
giudicare la causa senza conclusioni,

ha pronunciato la seguente

Sentenza

1

|

La domanda di pronuncia pregiudiziale verte sull’interpretazione della nozione
di «malafede» ai sensi dell’articolo 4, paragrafo 4, lettera g), della
direttiva 2008/95/CE del Parlamento europeo e del Consiglio, del 22 ottobre
2008, sul ravvicinamento delle legislazioni degli Stati membri in materia di
marchi d’impresa (GU L 299, pag. 25).  
  
---|---  
  
2

|

Detta domanda è stata presentata nell’ambito di una controversia che oppone la
Malaysia Dairy Industries Pte. Ltd (in prosieguo: la «Malaysia Dairy»)
all’Ankenævnet for Patenter og Varemærker (commissione di ricorso per i
brevetti e i marchi; in prosieguo: la «commissione di ricorso»), in merito
alla legittimità di una decisione emessa da quest’ultima di annullare la
registrazione di una bottiglia in plastica come marchio, in quanto Malaysia
Dairy conosceva il marchio straniero di Kabushiki Kaisha Yakult Honsha (in
prosieguo: «Yakult») al momento del deposito della sua domanda di
registrazione.  
  
---|---  
  
Contesto normativo

Il diritto dell’Unione

3

|

La prima direttiva 89/104/CEE del Consiglio, del 21 dicembre 1988, sul
ravvicinamento delle legislazioni degli Stati membri in materia di marchi
d’impresa (GU L 40, pag. 1), è stata abrogata e codificata dalla direttiva
2008/95, entrata in vigore il 28 novembre 2008.  
  
---|---  
  
4

|

I considerando 2, 4, 6 e 8 della direttiva 2008/95 sono così formulati:

|

«(2)

|

Le legislazioni che si applicavano ai marchi d’impresa negli Stati membri
prima che la direttiva 89/104/CEE entrasse in vigore presentavano disparità in
grado di ostacolare la libera circolazione dei prodotti e la libera
prestazione dei servizi, nonché di falsare le condizioni di concorrenza nel
mercato comune. Era pertanto necessario ravvicinare le legislazioni degli
Stati membri per garantire il buon funzionamento del mercato interno.  
  
---|---  
  
(...)

(4)

|

Non appare necessario procedere a un ravvicinamento completo delle
legislazioni degli Stati membri in tema di marchi di impresa. È sufficiente
limitare il ravvicinamento alle disposizioni nazionali che hanno un’incidenza
più diretta sul funzionamento del mercato interno.  
  
---|---  
  
(...)

(6)

|

Gli Stati membri dovrebbero mantenere inoltre la piena libertà di fissare le
disposizioni procedurali relative alla registrazione, alla decadenza o alla
nullità dei marchi di impresa acquisiti in seguito a registrazione. Spetta
loro, ad esempio, stabilire la forma delle procedure di registrazione e di
nullità, decidere se debbano essere fatti valere diritti anteriori nella
procedura di registrazione o nella procedura di nullità ovvero in entrambe, o
ancora, qualora possano essere fatti valere diritti anteriori nella procedura
di registrazione, prevedere una procedura di opposizione o un esame d’ufficio,
ovvero entrambi. Gli Stati membri dovrebbero mantenere la facoltà di
determinare gli effetti della decadenza o della nullità dei marchi di impresa.  
  
---|---  
  
(...)

(8)

|

La realizzazione degli obiettivi perseguiti presuppone che l’acquisizione e la
conservazione del diritto sul marchio di impresa registrato siano in linea di
massima subordinate, in tutti gli Stati membri, alle stesse condizioni. A tale
scopo occorre un elenco esemplificativo di segni in grado di costituire un
marchio di impresa, i quali consentano di contraddistinguere i prodotti o i
servizi di un’impresa da quelli di altre imprese. Gli impedimenti alla
registrazione o i motivi di nullità dovuti al marchio di impresa stesso, ad
esempio l’assenza di carattere distintivo, ovvero inerenti ai conflitti tra il
marchio di impresa e i diritti anteriori dovrebbero essere enumerati
esaurientemente, anche se per alcuni di essi il recepimento resta facoltativo
da parte degli Stati membri, i quali possono quindi introdurli nelle
rispettive legislazioni o conservare la propria casistica. Gli Stati membri
dovrebbero poter mantenere o introdurre nelle rispettive legislazioni
impedimenti alla registrazione o motivi di nullità connessi con condizioni di
acquisizione o di conservazione del diritto sul marchio di impresa per le
quali non esistono disposizioni di armonizzazione, in materia ad esempio di
requisiti di titolarità del marchio di impresa, di rinnovo del marchio, di
regime fiscale o di mancata osservanza delle norme procedurali».  
  
---|---  
  
5

|

Sotto il titolo «Altri impedimenti alla registrazione o motivi di nullità
relativi ai conflitti con diritti anteriori», l’articolo 4, paragrafo 4,
lettera g), della direttiva 2008/95 dispone:

«Uno Stato membro può inoltre disporre che un marchio di impresa sia escluso
dalla registrazione o, se registrato, possa essere dichiarato nullo se e nella
misura in cui:

(...)

|

g)

|

il marchio di impresa si presti a essere confuso con un marchio di impresa che
è usato in altri Stati al momento della presentazione della domanda e che
continua a esservi usato, qualora il richiedente abbia domandato in malafede
la registrazione del marchio di impresa».  
  
---|---  
  
6

|

Il testo dell’articolo 4, paragrafo 4, lettera g), della direttiva 2008/95 è
identico alla corrispondente disposizione della direttiva 89/104. I
considerando 2, 4, 6 e 8 della direttiva 2008/95 corrispondono essenzialmente
al considerando 1, 3, 5 e 7 della direttiva 89/104.  
  
---|---  
  
Il diritto danese

7

|

L’articolo 15, paragrafo 3, punto 3, della legge relativa ai marchi, quale
figurante nella legge consolidata n. 109 del 24 gennaio 2012 e introdotto nel
suo testo attuale dall’articolo 1, punto 3, n. 1201 del 27 dicembre 1996 della
legge, dispone:

«Il marchio è escluso inoltre dalla registrazione se:

(...)

|

3)

|

è identico al marchio o si differenzia in modo irrilevante dal marchio che al
momento del deposito o eventualmente al momento della priorità fatta valere a
sostegno della richiesta è usato all’estero ed è ivi costantemente usato per
merci o servizi di tipo identico o simile a quelli per i quali per il marchio
posteriore si chiede la registrazione, e il richiedente al momento della
richiesta aveva o avrebbe dovuto avere conoscenza del marchio straniero».  
  
---|---  
  
Procedimento principale e questioni pregiudiziali

8

|

Nel 1965 Yakult ha ottenuto in Giappone la registrazione come disegno o
modello di una bottiglia in plastica per una bevanda a base di latte, la quale
in seguito è stata registrata come marchio in Giappone e in vari altri paesi,
fra cui alcuni Stati membri dell’Unione europea.  
  
---|---  
  
9

|

Malaysia Dairy produce e vende dal 1977 una bevanda a base di latte in una
bottiglia in plastica. A seguito di una domanda depositata nel 1980, Malaysia
Dairy ha ottenuto la registrazione come marchio della sua bottiglia in
plastica simile, in particolare in Malesia.  
  
---|---  
  
10

|

Nel 1993 Malaysia Dairy e Yakult hanno concluso un accordo che fissa i loro
diritti e obblighi reciproci per quanto riguarda l’uso e la registrazione
delle loro rispettive bottiglie in vari paesi.  
  
---|---  
  
11

|

A seguito di una domanda di registrazione presentata nel 1995, Malaysia Dairy
ha ottenuto la registrazione in Danimarca della sua bottiglia in plastica come
marchio tridimensionale.  
  
---|---  
  
12

|

Il 16 ottobre 2000 Yakult si è opposta a detta registrazione, invocando il
fatto che Malaysia Dairy conosceva o avrebbe dovuto conoscere l’esistenza
all’estero di marchi anteriori identici di cui Yakult è titolare in occasione
del deposito della sua domanda di registrazione ai sensi dell’articolo 15,
paragrafo 3, punto 3, della legge relativa ai marchi. Con decisione del 14
giugno 2005, Patent- og Varemærkestyrelsen (ufficio danese dei brevetti e dei
marchi) ha respinto la domanda formulata da Yakult, sostenendo in particolare
che, dal momento che Malaysia Dairy possedeva un marchio registrato in Malesia
di cui essa in seguito ha chiesto la registrazione in Danimarca, la sua
malafede non poteva nella fattispecie essere dimostrata soltanto per il fatto
che essa, al momento del deposito della sua domanda di registrazione,
conosceva il marchio straniero di cui Yakult è titolare.  
  
---|---  
  
13

|

Yakult ha impugnato detta decisione dinanzi alla commissione di ricorso, la
quale il 16 ottobre 2006 ha deciso di annullare la registrazione del marchio
di cui Malaysia Dairy è titolare. La commissione di ricorso ha ritenuto in
particolare che l’articolo 15, paragrafo 3, punto 3, della legge relativa ai
marchi dovesse essere interpretato nel senso che la conoscenza effettiva o
presunta di un marchio usato all’estero ai sensi di tale disposizione è
sufficiente per concludere per la malafede dell’autore della domanda di
registrazione di un marchio (in prosieguo: il «richiedente»), anche se si può
supporre che questi aveva ottenuto precedentemente una registrazione del
marchio richiesto in un altro paese.  
  
---|---  
  
14

|

Malaysia Dairy ha proposto ricorso contro la decisione della commissione di
ricorso dinanzi al Sø- og Handelsretten (tribunale marittimo e di commercio),
il quale, con sentenza del 22 ottobre 2009, ha confermato la decisione della
commissione di ricorso, indicando in particolare che era pacifico che Malaysia
Dairy aveva conoscenza del marchio precedente di Yakult in occasione del
deposito della sua domanda di registrazione in Danimarca.  
  
---|---  
  
15

|

Il 4 novembre 2009 Malaysia Dairy ha interposto appello avverso detta sentenza
dinanzi allo Højesteret.  
  
---|---  
  
16

|

Ad avviso del giudice di rinvio le parti controvertono nel procedimento
principale sulla questione se, da un lato, la nozione di «malafede», ai sensi
dell’articolo 4, paragrafo 4, lettera g), della direttiva 2008/95, debba
essere interpretata uniformemente nel diritto dell’Unione e, dall’altro, se
sia sufficiente, per concludere per la malafede del richiedente ai sensi di
detta disposizione, che il richiedente conosceva o avrebbe dovuto conoscere il
marchio straniero.  
  
---|---  
  
17

|

In tali circostanze, lo Højesteret ha deciso di sospendere il procedimento e
di sottoporre alla Corte le seguenti questioni pregiudiziali:

|

«1)

|

Se la nozione di malafede di cui all’articolo 4, paragrafo 4, lettera g),
della direttiva 2008/95 (...) debba essere una nozione il cui contenuto può
essere precisato conformemente al diritto interno degli Stati membri o se si
tratti di una nozione del diritto dell’Unione che deve essere interpretata
uniformemente.  
  
---|---  
  
2)

|

Qualora la nozione di malafede di cui all’articolo 4, paragrafo 4, lettera g),
della direttiva 2008/95/CE costituisca una nozione di diritto dell’Unione, se
detta nozione debba essere interpretata nel senso che può essere sufficiente,
per negare la registrazione, che il richiedente, al momento del deposito della
domanda, abbia avuto o avrebbe dovuto avere conoscenza del marchio straniero,
oppure se si debba inoltre tener conto di elementi soggettivi riguardanti il
richiedente.  
  
---|---  
  
3)

|

Se uno Stato membro possa decidere di introdurre una tutela speciale dei
marchi stranieri che, quanto alla condizione della malafede, si differenzia
dall’articolo 4, paragrafo 4, lettera g), della direttiva 2008/95/CE, per
esempio richiedendo specificamente che il richiedente abbia avuto o avrebbe
dovuto avere conoscenza del marchio straniero».  
  
---|---  
  
Sulle questioni pregiudiziali

18

|

La domanda di pronuncia pregiudiziale si riferisce alla direttiva 2008/95.
Tuttavia risulta che una parte dei fatti di cui trattasi nel procedimento
principale si colloca prima della data di entrata in vigore della direttiva
2008/95, vale a dire il 28 novembre 2008.  
  
---|---  
  
19

|

La risposta da fornire alle questioni pregiudiziali resterebbe tuttavia la
stessa se il procedimento principale rientrasse nell’ambito della direttiva
89/104, poiché l’articolo 4, paragrafo 4, lettera g), di questa è identico
alla corrispondente disposizione della direttiva 2008/95 e il contenuto dei
pertinenti considerando delle suddette due direttive è sostanzialmente lo
stesso.  
  
---|---  
  
Sulla prima questione

20

|

Con la prima questione il giudice del rinvio chiede in sostanza se la nozione
di «malafede», ai sensi dell’articolo 4, paragrafo 4, lettera g), della
direttiva 2008/95, sia una nozione del diritto dell’Unione che dev’essere
interpretata uniformemente.  
  
---|---  
  
21

|

Nelle loro osservazioni Malaysia Dairy, il governo italiano e la Commissione
europea ritengono che si tratti di una nozione autonoma del diritto
dell’Unione che, nei vari atti di detto diritto aventi ad oggetto i marchi,
dev’essere interpretata uniformemente.  
  
---|---  
  
22

|

Yakult e il governo danese considerano che, trattandosi di una nozione che non
è definita precisamente dalla direttiva 2008/95, gli Stati membri, in via di
principio, sono autorizzati a precisarne il contenuto, nel rispetto degli
obiettivi di tale direttiva e conformemente al principio di proporzionalità.  
  
---|---  
  
23

|

Occorre anzitutto ricordare che la direttiva 2008/95, ai suoi articoli 3 e 4,
elenca motivi, assoluti o relativi, in base ai quali si può negare ad un
marchio la registrazione o, se il marchio viene registrato, lo stesso può
essere dichiarato nullo. Fra tali motivi alcuni sono elencati a titolo
facoltativo per gli Stati membri, i quali, come si è ricordato al considerando
8 della direttiva 2008/95, «potranno quindi introdurli nelle rispettive
legislazioni o conservare la propria casistica».  
  
---|---  
  
24

|

L’articolo 4, paragrafo 4, lettera g), della direttiva 2008/95 contiene
siffatto motivo facoltativo di impedimento o di nullità.  
  
---|---  
  
25

|

Secondo giurisprudenza costante, dagli imperativi tanto dell’applicazione
uniforme del diritto comunitario quanto del principio di uguaglianza discende
che i termini di una disposizione del diritto dell’Unione che non contiene
alcun espresso richiamo al diritto degli Stati membri per quanto riguarda la
determinazione del suo senso e della sua portata devono di norma essere
oggetto nell’intera Unione di un’interpretazione autonoma e uniforme da
effettuarsi tenendo conto del contesto della disposizione e della finalità
perseguita dalla normativa di cui trattasi (v., in particolare, sentenza del
22 settembre 2011, Budějovický Budvar, C-482/09, Racc. pag. I-8701, punto 29).  
  
---|---  
  
26

|

È pacifico che il testo dell’articolo 4, paragrafo 4, lettera g), della
direttiva 2008/95 non contiene alcuna definizione della nozione di «malafede»,
la quale non è neanche definita negli altri articoli di tale direttiva.
Inoltre, questa disposizione non effettua alcun espresso rinvio al diritto
degli Stati membri per quanto concerne tale nozione. Pertanto, il senso e la
portata di detta nozione devono essere determinati riguardo al contesto in cui
rientra la disposizione considerata della direttiva 2008/95 e all’obiettivo
perseguito da quest’ultima.  
  
---|---  
  
27

|

Per quanto concerne l’oggetto e lo scopo della direttiva 2008/95, anche se, a
tenore del considerando 4 di tale direttiva, non appare necessario procedere
ad un ravvicinamento completo delle legislazioni degli Stati membri in tema di
marchi di impresa, è pur vero che tale direttiva contiene un’armonizzazione
relativa a norme sostanziali che rivestono un’importanza fondamentale in
materia, vale a dire, secondo lo stesso considerando, norme relative a
disposizioni nazionali che hanno un’incidenza più diretta sul funzionamento
del mercato interno, e che detto considerando non esclude che l’armonizzazione
relativa a dette norme sia completa (v., in questo senso, sentenze del 16
luglio 2008, Silhouette International Schmied, C 355/396, Racc. pag. I-4799,
punto 23, e Budějovický Budvar, cit., punto 30).  
  
---|---  
  
28

|

Va aggiunto che il carattere facoltativo di una disposizione della direttiva
2008/95 non incide sulla questione se si debba effettuare un’interpretazione
uniforme dei termini di tale disposizione (v., in questo senso, sentenza del
23 ottobre 2003, Adidas-Salomon e Adidas Benelux, C-408/01, Racc. pag.
I-12537, punti da 18 a 21).  
  
---|---  
  
29

|

In base alle precedenti considerazioni si deve rispondere alla prima questione
che l’articolo 4, paragrafo 4, lettera g), della direttiva 2008/95 deve essere
interpretato nel senso che la nozione di «malafede», ai sensi di tale
disposizione, costituisce una nozione autonoma del diritto dell’Unione che
deve essere interpretata uniformemente nell’Unione.  
  
---|---  
  
Sulla seconda questione

30

|

Con la seconda questione il giudice del rinvio chiede, in sostanza, in caso di
risposta affermativa alla prima questione, se la conoscenza o la
presupposizione di conoscenza da parte del richiedente di un marchio
utilizzato all’estero al momento del deposito della sua domanda, che può
essere confuso con il marchio di cui si chiede la registrazione, sia
sufficiente per concludere per la malafede di detto richiedente o se si debba
tener conto di altri elementi soggettivi concernenti il richiedente.  
  
---|---  
  
31

|

Nelle loro osservazioni, Malaysia Dairy, il governo italiano e la Commissione
considerano, alla luce della giurisprudenza della Corte che interpreta questa
nozione nell’ambito del regolamento (CE) n. 40/94 del Consiglio, del 20
dicembre 1993, sul marchio comunitario (GU 1994, L 11, pag. 1), che occorre
effettuare una valutazione complessiva di tutte le circostanze della causa,
basandosi non soltanto sulla conoscenza oggettiva di un marchio straniero da
parte del richiedente, ma anche sull’intenzione soggettiva di quest’ultimo al
momento del deposito della sua domanda.  
  
---|---  
  
32

|

Il governo danese e Yakult sostengono che la nozione di malafede quale
interpretata dalla Corte nell’ambito del regolamento n. 40/94 non può essere
applicata alla direttiva 2008/95. Essi ritengono che la nozione di «malafede»,
ai sensi dell’articolo 4, paragrafo 4, lettera g), della direttiva 2008/95,
vada intesa nel senso che il fatto che al momento del deposito della sua
domanda il richiedente conosceva o avrebbe dovuto conoscere il marchio
straniero può essere sufficiente per concludere per la malafede del
richiedente. Essi ritengono che la necessità di prevedibilità del diritto e di
una buona gestione amministrativa militino a favore di siffatta
interpretazione.  
  
---|---  
  
33

|

Secondo la giurisprudenza della Corte, il regime comunitario dei marchi
rappresenta un sistema autonomo, costituito da un insieme di norme e che
persegue obiettivi ad esso specifici, la cui applicazione resta indipendente
da qualsiasi sistema nazionale (v. sentenza Budějovický Budvar, cit., punto 36
e giurisprudenza ivi citata).  
  
---|---  
  
34

|

Va constatato che la nozione di «malafede» figura all’articolo 51, paragrafo
1, lettera b), del regolamento n. 40/94, ai termini del quale la nullità del
marchio comunitario è dichiarata «allorché al momento del deposito della
domanda di marchio il richiedente abbia agito in malafede». Tale disposizione
è stata riprodotta in modo identico dall’articolo 52, paragrafo 1, lettera b),
del regolamento (CE) n. 207/2009 del Consiglio, del 26 febbraio 2009, sul
marchio comunitario (GU L 78, pag. 1), che ha abrogato e sostituito il
regolamento (CE) n. 40/94.  
  
---|---  
  
35

|

Il regolamento n. 207/2009, che completa la legislazione dell’Unione in
materia di marchi stabilendo un regime comunitario dei marchi, persegue lo
stesso obiettivo della direttiva 2008/95, vale a dire l’istituzione e il
funzionamento del mercato interno. Tenuto conto della necessità di
un’interazione armonizzata dei due sistemi di marchi comunitari e nazionali,
si deve interpretare la nozione di «malafede» ai sensi dell’articolo 4,
paragrafo 4, lettera g), della direttiva 2008/95 come nell’ambito del
regolamento n. 207/2009. Siffatto approccio garantisce un’applicazione
coerente delle varie norme che, nell’ordinamento giuridico dell’Unione,
riguardano i marchi.  
  
---|---  
  
36

|

Discende dalla giurisprudenza che interpreta tale nozione nell’ambito di detto
regolamento che l’esistenza della malafede dev’essere valutata
complessivamente, tenuto conto di tutti i fattori pertinenti del caso di
specie esistenti al momento del deposito della domanda di registrazione,
quali, fra gli altri, il fatto che il richiedente sapeva o avrebbe dovuto
sapere che un terzo utilizzava un segno identico o simile per un prodotto
identico o simile. Tuttavia, il fatto che il richiedente sappia o debba sapere
che un terzo utilizza siffatto segno non è sufficiente, di per sé, a provare
la malafede di detto richiedente. Occorre prendere in considerazione inoltre
l’intenzione del richiedente al momento del deposito della domanda di
registrazione di un marchio, elemento soggettivo che dev’essere determinato
con riferimento alle circostanze oggettive del caso di specie (v., in questo
senso, sentenza dell’11 giugno 2009, Chocoladefabriken Lindt & Sprüngli Lindt,
C-529/07, Racc. pag. I-4893, punti 37 e da 40 a 42).  
  
---|---  
  
37

|

Alla luce delle precedenti considerazioni, si deve rispondere alla seconda
questione che l’articolo 4, paragrafo 4, lettera g), della direttiva 2008/95
dev’essere interpretato nel senso che, per provare la malafede del richiedente
ai sensi di detta disposizione, occorre prendere in considerazione tutti i
fattori pertinenti propri del caso di specie ed esistenti al momento del
deposito della domanda di registrazione. Il fatto che il richiedente sappia o
debba sapere che un terzo, al momento del deposito della sua domanda, utilizza
un marchio all’estero che può essere confuso con il marchio di cui si chiede
la registrazione non è sufficiente, di per sé, a provare l’esistenza, ai sensi
di detta disposizione, della malafede del richiedente.  
  
---|---  
  
Sulla terza questione

38

|

Con la terza questione il giudice del rinvio chiede, in sostanza, se
l’articolo 4, paragrafo 4, lettera g), della direttiva 2008/95 debba essere
interpretato nel senso che consente agli Stati membri di istituire una tutela
particolare dei marchi stranieri, basata sul fatto che il richiedente
conosceva o avrebbe dovuto conoscere un marchio straniero.  
  
---|---  
  
39

|

Malaysia Dairy, il governo italiano e la Commissione considerano che la
discrezionalità degli Stati membri nell’attuazione dei motivi di impedimento o
di nullità elencati a titolo facoltativo all’articolo 4, paragrafo 4, della
direttiva 2008/95 è limitata a mantenere o a introdurre nelle loro rispettive
legislazioni i motivi in questione e non consente loro di aggiungere ulteriori
motivi.  
  
---|---  
  
40

|

Yakult e il governo danese hanno sostenuto invece che, poiché le disposizioni
nazionali nella materia oggetto dell’articolo 4, paragrafo 4, lettera g),
della direttiva 2008/95 non hanno l’incidenza più diretta sul mercato interno,
tale disposizione non può essere considerata nel senso di disporre
un’armonizzazione completa.  
  
---|---  
  
41

|

Occorre rilevare che, anche se i motivi di cui all’articolo 4, paragrafo 4,
della direttiva 2008/95 sono elencati dal legislatore dell’Unione a titolo
facoltativo, è pur vero che la discrezionalità conferita allo Stato membro è
limitata a stabilire o meno tale motivo, quale specificatamente delimitato dal
legislatore, nel proprio diritto nazionale (v., per analogia, quanto
all’articolo 5, paragrafo 2, della direttiva 89/104, sentenza Adidas-Salomon e
Adidas Benelux, cit., punti da 18 a 20).  
  
---|---  
  
42

|

La direttiva 2008/95 vieta agli Stati membri di introdurre motivi di
impedimento o di nullità diversi da quelli figuranti nella detta direttiva, il
che è confermato dal considerando 8 della stessa, a tenore del quale gli
impedimenti alla registrazione o i motivi di nullità dovuti al marchio
d’impresa stesso, ad esempio inerenti ai conflitti tra il marchio d’impresa e
i diritti anteriori, devono essere elencati esaurientemente, anche se per
alcuni di essi il recepimento resta facoltativo da parte degli Stati membri, i
quali potranno quindi mantenere o introdurre nelle rispettive legislazioni i
motivi in questione.  
  
---|---  
  
43

|

Occorre pertanto rispondere alla terza questione che l’articolo 4, paragrafo
4, lettera g), della direttiva 2008/95 deve essere interpretato nel senso che
non consente agli Stati membri di istituire un regime di tutela particolare
dei marchi stranieri diverso da quello stabilito da detta disposizione e
basato sul fatto che il richiedente conosceva o avrebbe dovuto conoscere un
marchio straniero.  
  
---|---  
  
Sulle spese

44

|

Nei confronti delle parti nel procedimento principale la presente causa
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.  
  
---|---  
|

Per questi motivi, la Corte (Quinta Sezione) dichiara:  
  
---|---  
|  |

1)

|

L’articolo 4, paragrafo 4, lettera g), della direttiva 2008/95/CE del
Parlamento europeo e del Consiglio, del 22 ottobre 2008, sul ravvicinamento
delle legislazioni degli Stati membri in materia di marchi di impresa, deve
essere interpretato nel senso che la nozione di «malafede» ai sensi di tale
disposizione costituisce una nozione autonoma del diritto dell’Unione che deve
essere interpretata uniformemente nell’Unione europea.  
  
---|---  
|  |

2)

|

L’articolo 4, paragrafo 4, lettera g), della direttiva 2008/95 deve essere
interpretato nel senso che, per provare la malafede dell’autore della domanda
di registrazione di un marchio ai sensi di tale disposizione, occorre prendere
in considerazione tutti i fattori pertinenti propri del caso di specie ed
esistenti al momento del deposito della domanda di registrazione. Il fatto che
l’autore della domanda sappia o debba sapere che un terzo, al momento del
deposito della sua domanda, utilizza un marchio all’estero che può essere
confuso con il marchio di cui si chiede la registrazione non è sufficiente, di
per sé, a provare l’esistenza, ai sensi di detta disposizione, della malafede
dell’autore della domanda.  
  
---|---  
|  |

3)

|

L’articolo 4, paragrafo 4, lettera g), della direttiva 2008/95 deve essere
interpretato nel senso che non consente agli Stati membri di istituire un
regime di tutela particolare dei marchi stranieri diverso da quello stabilito
da detta disposizione e basato sul fatto che l’autore della domanda di
registrazione di un marchio conosceva o avrebbe dovuto conoscere un marchio
straniero.  
  
---|---  
|

Firme  
  
---|---  
  
* * *

( *1 ) Lingua processuale: il danese.

  *[""]: Double quotes
  *[*]: Asterisk
  *[?]: Question mark

