  
  
SENTENZA DELLA CORTE (Terza Sezione)

28 giugno 2012 ( *1 )

«Impugnazione — Accesso ai documenti delle istituzioni — Regolamento (CE) n.
1049/2001 — Documenti attinenti a un procedimento di controllo di
un’operazione di concentrazione tra imprese — Regolamenti (CEE) n. 4064/89 e
(CE) n. 139/2004 — Rifiuto di accesso — Eccezioni relative alla tutela degli
obiettivi delle attività di indagine, degli interessi commerciali, delle
consulenze legali e del processo decisionale delle istituzioni — Obbligo
dell’istituzione interessata di procedere ad un esame concreto e specifico del
contenuto dei documenti indicati nella domanda di accesso»

Nella causa C-404/10 P,

avente ad oggetto l’impugnazione, ai sensi dell’articolo 56 dello Statuto
della Corte di giustizia dell’Unione europea, proposta il 10 agosto 2010,

Commissione europea, rappresentata da B. Smulders, O. Beynet e P. Costa de
Oliveira, in qualità di agenti, con domicilio eletto in Lussemburgo,

ricorrente,

sostenuta da:

Repubblica ceca, rappresentata da M. Smolek e D. Hadroušek, in qualità di
agenti,

Repubblica francese, rappresentata da J. Gstalter, in qualità di agente,

intervenienti in sede d’impugnazione,

procedimento in cui le altre parti sono:

Éditions Odile Jacob SAS, con sede in Parigi (Francia), rappresentata da O.
Fréget e L. Eskenazi, avocats,

ricorrente in primo grado,

sostenuta da:

Regno di Danimarca, rappresentato da S. Juul Jørgensen e C. Vang, in qualità
di agenti,

Regno di Svezia, rappresentato da K. Petkovska, in qualità di agente,

intervenienti in sede d’impugnazione,

Lagardère SCA, con sede in Parigi, rappresentata da A. Winckler, F. de Bure e
J.-B. Pinçon, avocats,

interveniente in primo grado,

LA CORTE (Terza Sezione),

composta dal sig. K. Lenaerts, presidente di sezione, dal sig. J. Malenovský,
dalla sig.ra R. Silva de Lapuerta, dai sigg. E. Juhász (relatore) e G.
Arestis, giudici,

avvocato generale: sig. J. Mazák

cancelliere: sig.ra R. Şereş, amministratore

vista la fase scritta del procedimento e in seguito all’udienza dell’8
dicembre 2011,

vista la decisione, adottata dopo aver sentito l’avvocato generale, di
giudicare la causa senza conclusioni,

ha pronunciato la seguente

Sentenza

1

|

Con la sua impugnazione, la Commissione europea chiede l’annullamento della
sentenza del Tribunale dell’Unione europea del 9 giugno 2010, Éditions
Jacob/Commissione (T-237/05, Racc. pag. II-2245; in prosieguo: la «sentenza
impugnata»), in quanto quest’ultimo ha annullato parzialmente la decisione D
(2005) 3286 della Commissione, del 7 aprile 2005 (in prosieguo: la «decisione
controversa»), recante rigetto della domanda della Éditions Odile Jacob SAS
(in prosieguo: la «Odile Jacob») volta ad ottenere l’accesso a taluni
documenti relativi al procedimento di controllo delle operazioni di
concentrazione COMP/M.2978 – Lagardère/Natexis/VUP.  
  
---|---  
  
2

|

Con la sua impugnazione incidentale la Odile Jacob chiede l’annullamento della
sentenza impugnata nella parte in cui quest’ultima ha respinto la sua domanda
volta all’annullamento della decisione controversa per aver negato l’accesso
integrale al parere del servizio giuridico della Commissione, di cui al punto
1, lettera g), della sentenza impugnata.  
  
---|---  
  
3

|

La presente causa si inscrive nel medesimo contesto della causa C-551/10 P
nonché delle cause riunite C-553/10 P e C-554/10 P, le quali riguardano il
procedimento di controllo delle operazioni di concentrazione volte ad
acquisire le attività editoriali detenute in Europa dalla Vivendi Universal
Publishing SA (in prosieguo: la «VUP»).  
  
---|---  
  
Contesto normativo

4

|

L’articolo 4 del regolamento (CE) n. 1049/2001 del Parlamento europeo e del
Consiglio, del 30 maggio 2001, relativo all’accesso del pubblico ai documenti
del Parlamento europeo, del Consiglio e della Commissione (GU L 145, pag. 43),
intitolato «Eccezioni», dispone quanto segue:

«(...)

2\. Le istituzioni rifiutano l’accesso a un documento la cui divulgazione
arrechi pregiudizio alla tutela di quanto segue:

|

—

|

gli interessi commerciali di una persona fisica o giuridica, ivi compresa la
proprietà intellettuale,  
  
---|---  
  
—

|

le procedure giurisdizionali e la consulenza legale,  
  
---|---  
  
—

|

gli obiettivi delle attività ispettive, di indagine e di revisione contabile,  
  
---|---  
  
a meno che vi sia un interesse pubblico prevalente alla divulgazione.

3\. L’accesso a un documento elaborato per uso interno da un’istituzione o da
essa ricevuto, relativo ad una questione su cui la stessa non abbia ancora
adottato una decisione, viene rifiutato nel caso in cui la divulgazione del
documento pregiudicherebbe gravemente il processo decisionale
dell’istituzione, a meno che vi sia un interesse pubblico prevalente alla
divulgazione.

L’accesso a un documento contenente riflessioni per uso interno, facenti parte
di discussioni e consultazioni preliminari in seno all’istituzione
interessata, viene rifiutato anche una volta adottata la decisione, qualora la
divulgazione del documento pregiudicherebbe seriamente il processo decisionale
dell’istituzione, a meno che vi sia un interesse pubblico prevalente alla
divulgazione.

4\. Per quanto concerne i documenti di terzi, l’istituzione consulta il terzo
al fine di valutare se sia applicabile una delle eccezioni di cui ai paragrafi
1 o 2, a meno che non sia chiaro che il documento può o non deve essere
divulgato.

(...).

6\. Se solo alcune parti del documento richiesto sono interessate da una delle
eccezioni, le parti restanti del documento sono divulgate.

7\. Le eccezioni di cui ai paragrafi 1, 2 e 3 si applicano unicamente al
periodo nel quale la protezione è giustificata sulla base del contenuto del
documento. Le eccezioni sono applicabili per un periodo massimo di 30 anni.
Nel caso di documenti coperti dalle eccezioni relative alla vita privata o
agli interessi commerciali e di documenti sensibili, le eccezioni possono
continuare ad essere applicate anche dopo tale periodo, se necessario».  
  
5

|

Ai sensi dell’articolo 17 del regolamento (CEE) n. 4064/89 del Consiglio, del
21 dicembre 1989, relativo al controllo delle operazioni di concentrazione tra
imprese (GU L 395, pag. 1, e rettifica in JO 1990, L 257, pag. 13), intitolato
«Segreto professionale»:

«1. Le informazioni raccolte a norma degli articoli 11, 12, 13 e 18 possono
essere utilizzate soltanto per lo scopo per il quale sono state richieste, per
controllo o per l’audizione.

2\. Fatti salvi l’articolo 4, paragrafo 3 e gli articoli 18 e 20, la
Commissione e le autorità competenti degli Stati membri, nonché i loro
funzionari ed altri agenti sono tenuti a non divulgare le informazioni
raccolte a norma del presente regolamento e che, per la loro natura, sono
protette dal segreto professionale.

(...)».  
  
---|---  
  
6

|

L’articolo 18, paragrafo 3, del citato regolamento dispone quanto segue:

«La Commissione fonda le proprie decisioni soltanto sulle obiezioni in merito
alle quali gli interessati hanno potuto fare osservazioni. Nello svolgimento
della procedura i diritti della difesa sono pienamente garantiti. Almeno le
parti direttamente interessate possono prendere conoscenza del fascicolo,
rispettando l’interesse legittimo delle imprese a che non vengano divulgati i
segreti relativi ai loro affari».  
  
---|---  
  
7

|

L’articolo 13, paragrafo 3, del regolamento (CE) n. 447/98 della Commissione,
del 1o marzo 1998, relativo alle notificazioni, ai termini e alle audizioni di
cui al regolamento n. 4064/89 (GU L 61, pag. 1), precisa quanto segue:

«Dopo la comunicazione delle obiezioni alle parti notificanti, la Commissione
dà a queste, su richiesta, la possibilità di prendere conoscenza del
fascicolo, affinché possano esercitare il loro diritto alla difesa.

La Commissione, su richiesta, dà alle altre parti che sono state informate
delle obiezioni la possibilità di prendere conoscenza del fascicolo, nella
misura in cui la presentazione delle loro osservazioni lo richieda».  
  
---|---  
  
8

|

L’articolo 17, paragrafo 1, del regolamento n. 447/98 prevede quanto segue:

«Non vengono comunicati o resi accessibili informazioni, e in particolare
documenti, che contengano segreti commerciali di persone o imprese, e in
particolare delle parti notificanti, delle altre parti interessate e dei
terzi, né altre informazioni riservate la cui divulgazione non sia considerata
dalla Commissione necessaria ai fini del procedimento né, infine, i documenti
interni delle autorità».  
  
---|---  
  
9

|

L’articolo 17 del regolamento (CE) n. 139/2004, del 20 gennaio 2004, relativo
al controllo delle concentrazioni tra imprese (GU L 24, pag. 1), intitolato
«Segreto professionale», dispone, nei suoi paragrafi 1 e 2:

«1. Le informazioni raccolte in applicazione del presente regolamento possono
essere utilizzate soltanto per lo scopo, per l’indagine o per l’audizione per
il quale sono state richieste.

2\. Fatti salvi l’articolo 4, paragrafo 3, e gli articoli 18 e 20, la
Commissione e le autorità competenti degli Stati membri, nonché i loro
funzionari ed altri agenti e le altre persone che lavorano sotto il controllo
di dette autorità, così come i funzionari e gli agenti di altre autorità degli
Stati membri, sono tenuti a non divulgare le informazioni raccolte a norma del
presente regolamento e che, per la loro natura, sono protette dal segreto
d’ufficio».  
  
---|---  
  
Fatti

10

|

Le domande di accesso a taluni documenti presentati dalla Odile Jacob sono
illustrate come segue nella sentenza impugnata:

|

«1

|

Con lettera 27 gennaio 2005, la [Odile Jacob] chiedeva alla Commissione (...),
in applicazione del regolamento [n. 1049/2001], l’accesso a più documenti
relativi al procedimento amministrativo (in prosieguo: il “procedimento
controverso”) che ha portato all’adozione della decisione della Commissione 7
gennaio 2004, 2004/422/CE, che dichiara un’operazione di concentrazione
compatibile con il mercato comune e con il funzionamento dell’accordo sullo
Spazio economico europeo (Caso COMP/M.2978 — Lagardère/Natexis/VUP) (GU L 125,
pag. 54; in prosieguo: la “decisione di compatibilità”) al fine di utilizzarli
a sostegno del suo ricorso nella causa T-279/04, Éditions Odile
Jacob/Commissione, pendente dinanzi al Tribunale e intesa all’annullamento
della decisione di compatibilità. I documenti considerati erano:

|

a)

|

la decisione della Commissione 5 giugno 2003 di aprire un’indagine
approfondita sulla base dell’articolo 6, paragrafo 1, lettera c), del
regolamento [n. 4064/89], nel procedimento controverso;  
  
---|---  
  
b)

|

la versione integrale del contratto di cessione firmato il 3 dicembre 2002
dalla Natexis Banques populaires SA, da un lato, e dalla Segex Sarl e dalla
Ecrinvest 4 SA, dall’altro;  
  
---|---  
  
c)

|

l’intera corrispondenza tra la Commissione e la Natexis Banques populaires tra
il mese di settembre 2002 e la notifica dell’operazione di concentrazione
intervenuta il 14 aprile 2003;  
  
---|---  
  
d)

|

l’intera corrispondenza tra la Commissione e la Lagardère SCA [in prosieguo:
la “Lagardère”] tra il mese di settembre 2002 e la detta notifica;  
  
---|---  
  
e)

|

il contratto con il quale la Natexis Banques populaires è divenuta
proprietaria delle partecipazioni e degli attivi della [VUP], nella Vivendi
Universal SA il 20 dicembre 2002;  
  
---|---  
  
f)

|

la promessa di acquisizione della VUP emessa dalla Lagardère nei confronti
della Vivendi Universal il 22 ottobre 2002;  
  
---|---  
  
g)

|

tutti i memorandum interni della Commissione vertenti, esclusivamente o no,
sull’applicazione dell’articolo 3, paragrafo 5, lettera a), del regolamento n.
4064/89 all’acquisizione degli attivi della VUP da parte della Natexis
SA/Investima 10 SAS, ivi compresi quelli scambiati tra la direzione generale
(DG) “Concorrenza” della Commissione e il servizio giuridico di quest’ultima;  
  
---|---  
  
h)

|

l’intera corrispondenza tra la Commissione e la Natexis vertente,
esclusivamente o no, sull’applicazione dell’articolo 3, paragrafo 5, lettera
a), del regolamento n. 4064/89 all’acquisizione degli attivi della VUP da
parte della Natexis/Investima 10.  
  
---|---  
  
2

|

Con lettera 27 gennaio 2005, la [Odile Jacob] indirizzava alla Commissione una
domanda di accesso ad un’altra serie di documenti al fine di utilizzarli a
sostegno del suo ricorso nella causa T-452/04, Éditions Odile
Jacob/Commissione, pendente dinanzi al Tribunale, intesa a fare annullare la
decisione della Commissione 30 luglio 2004 relativa all’autorizzazione della
Wendel Investissement SA quale acquirente degli attivi ceduti dalla Lagardère,
conformemente alla decisione di compatibilità (in prosieguo: la “decisione di
autorizzazione”). I documenti considerati erano i seguenti:

|

a)

|

la decisione della Commissione recante autorizzazione del mandatario
incaricato di vigilare sul rispetto degli impegni sottoscritti dalla Lagardère
all’atto dell’autorizzazione della concentrazione mediante la decisione di
compatibilità;  
  
---|---  
  
b)

|

il mandato conferito dalla Lagardère alla Salustro Reydel Management SA per
vigilare sul rispetto degli impegni sottoscritti dalla Lagardère all’atto
dell’autorizzazione della concentrazione mediante la decisione di
compatibilità;  
  
---|---  
  
c)

|

le eventuali domande di modifica della Commissione relative al progetto di
mandato e le risposte fornite a tal riguardo dalla Lagardère;  
  
---|---  
  
d)

|

il mandato conferito dalla Lagardère al gestore degli elementi separati
dell’attivo (Hold Separate Manager), responsabile della gestione degli attivi
conformemente alla decisione di compatibilità;  
  
---|---  
  
e)

|

la decisione della Commissione recante l’autorizzazione del detto gestore;  
  
---|---  
  
f)

|

il progetto d’accordo firmato il 28 maggio 2004 tra la Lagardère e la Wendel
Investissement al fine di rilevare gli attivi ceduti;  
  
---|---  
  
g)

|

la lettera indirizzata dalla Lagardère alla Commissione il 4 giugno 2004, con
la quale chiede a quest’ultima di autorizzare la Wendel Investissement quale
ente che rileva gli attivi ceduti;  
  
---|---  
  
h)

|

la domanda di informazioni indirizzata alla Lagardère dalla Commissione sulla
base dell’art. 11 del regolamento n. 4064/89, l’11 giugno 2004, intesa a
consentire a quest’ultima di valutare se le condizioni di autorizzazione della
società Wendel Investissement erano soddisfatte;  
  
---|---  
  
i)

|

la risposta della Lagardère, in data 21 giugno 2004, a tale domanda di
informazioni;  
  
---|---  
  
j)

|

la relazione del mandatario che valuta la candidatura della Wendel
Investissement quale acquirente degli attivi ceduti con riferimento ai criteri
di autorizzazione, trasmessa alla Commissione il 5 luglio 2004.  
  
---|---  
  
3

|

Con fax 15 febbraio 2005, il direttore generale della DG “Concorrenza”
comunicava alla [Odile Jacob] la lettera della Commissione 5 febbraio 2004 che
approva la designazione del mandatario e del gestore degli elementi separati
di attivo [documenti di cui supra al punto 2, lettere a) ed e)], e la
informava che gli altri documenti non potevano esserle trasmessi perché erano
coperti dalle eccezioni di cui all’art. 4, n. 2, primo-terzo trattino, e n. 3,
secondo comma, del regolamento n. 1049/2001 e che nessun interesse pubblico
prevalente ne giustificava la divulgazione.  
  
---|---  
  
4

|

Con lettera 18 febbraio 2005, la [Odile Jacob] presentava una domanda
confermativa (in prosieguo: la “domanda di accesso”) vertente sui documenti
l’accesso ai quali le era stato rifiutato.  
  
---|---  
  
5

|

Il 14 marzo 2005, il segretario generale della Commissione informava la [Odile
Jacob] che il termine di risposta alla sua domanda sarebbe stato prorogato,
conformemente all’art. 8, n. 2, del regolamento n. 1049/2001, fino al 7 aprile
2005, in ragione della complessità della domanda d’accesso e del numero di
documenti richiesti».  
  
---|---  
  
11

|

Con la decisione controversa la Commissione ha confermato il suo diniego di
accesso ai documenti di cui trattasi del 15 febbraio 2005.  
  
---|---  
  
12

|

In un primo momento, la Commissione ha identificato, in tale decisione, i
documenti considerati dalla domanda di accesso e ne ha fornito un elenco
dettagliato, salvo per quanto riguarda quelli rientranti sotto il punto 1,
lettera d), della sentenza impugnata in quanto la corrispondenza tra la
Lagardère e la Commissione ammontava ad una ventina di classificatori e la
redazione di un elenco dettagliato avrebbe costituito un onere amministrativo
sproporzionato. Peraltro, ha precisato di non detenere il documento figurante
al punto 1, lettera f), della citata sentenza e ha rilevato che i documenti
considerati in tal punto, lettera c), includevano quelli figuranti nel
medesimo, lettera h).  
  
---|---  
  
13

|

Poi, al titolo «Tutela degli obiettivi delle attività di indagine», la
Commissione ha precisato, nella citata decisione, che «la totalità dei
documenti di cui trattasi è coperta dall’eccezione al diritto di accesso volto
a proteggere gli obiettivi delle attività di indagine condotte dalla
Commissione (articolo 4, paragrafo 2, terzo trattino, del regolamento n.
1049/2001)».  
  
---|---  
  
14

|

In applicazione della citata eccezione la Commissione ha negato, nella
decisione controversa, l’accesso all’insieme dei documenti richiesti in quanto
erano stati comunicati ai servizi della Commissione o da questi redatti
nell’ambito di un procedimento di controllo di un’operazione di concentrazione
tra imprese. La Commissione ha ritenuto che, nell’ipotesi in cui il Tribunale
avesse annullato la decisione di compatibilità, la Commissione sarebbe stata
indotta a adottare una nuova decisione e, di conseguenza, a riaprire
l’indagine. L’obiettivo di tale indagine sarebbe stato messo a repentaglio se
documenti redatti o ricevuti nell’ambito del procedimento di controllo fossero
stati resi pubblici in tale fase. Più in generale, la Commissione ha
considerato che la divulgazione di informazioni fornitele nell’ambito di un
procedimento di controllo di un’operazione di concentrazione avrebbe
pregiudicato il clima di fiducia e di cooperazione tra la Commissione e gli
interessati, indispensabile per la raccolta delle informazioni di cui ha
bisogno.  
  
---|---  
  
15

|

Inoltre, la Commissione ha precisato espressamente, nella decisione
controversa, che tale diniego è giustificato in quanto «l’eccezione volta a
tutelare l’obiettivo delle attività di indagine si applica ad ogni documento
oggetto della domanda».  
  
---|---  
  
16

|

La Commissione ha invocato altresì, in tale decisione, l’eccezione prevista
dall’articolo 4, paragrafo 2, primo trattino, del regolamento n. 1049/2001,
relativa alla tutela degli interessi commerciali, per giustificare il diniego
di accesso ai documenti contemplati al punto 1, lettere b)-e), e h), e al
punto 2, lettere b), c) (in parte), d), f), g), i) e j), della sentenza
impugnata in quanto contengono informazioni sensibili relative alle strategie
commerciali delle imprese interessate, trasmesse da queste ultime alla
Commissione ai soli fini del controllo della prevista operazione di
concentrazione. La Commissione ha ritenuto che i documenti considerati al
punto 1, lettera a), e al punto 2, lettera c), per quanto riguarda una lettera
della Commissione indirizzata alla Lagardère, e h), di tale sentenza, tutti da
essa redatti, contengano anch’essi informazioni commercialmente sensibili
relative alle imprese interessate.  
  
---|---  
  
17

|

La Commissione si è avvalsa inoltre dell’eccezione prevista all’articolo 4,
paragrafo 3, secondo comma, del regolamento n. 1049/2001, relativa alla tutela
del processo decisionale dell’istituzione per giustificare il diniego
dell’accesso a due delle tre note interne della Commissione considerate al
punto 1, lettera g), della sentenza impugnata. L’una è una domanda di parere
della direzione generale «Concorrenza» al servizio giuridico, l’altra è una
nota redatta per il membro della Commissione incaricato della concorrenza, che
riassume lo stato degli atti.  
  
---|---  
  
18

|

A tale proposito, la Commissione ha precisato, in tale decisione, che,
«[o]ltre al fatto che la divulgazione di tali documenti arrecherebbe
pregiudizio all’obiettivo dell’indagine, (...) il processo decisionale stesso
sarebbe gravemente pregiudicato se le decisioni interne dei servizi della
Commissione relative a tale caso fossero rese pubbliche». Così, essa ha
affermato che i sui servizi devono avere la possibilità di esprimere
liberamente i loro punti di vista, senza pressioni esterne, informandone la
Commissione al fine di adottare le decisioni.  
  
---|---  
  
19

|

La Commissione si è fondata anche, nella citata decisione, sull’eccezione
prevista all’articolo 4, paragrafo 2, secondo trattino, del regolamento n.
1049/2001, relativa alla tutela della consulenza legale, per giustificare il
diniego di accesso ad uno dei documenti di cui al punto 1, lettera g), della
sentenza impugnata. Essa ha sottolineato che è essenziale che le consulenze
legali possano essere date in piena libertà, obiettività e indipendenza. Ha
ritenuto che il servizio legale, se avesse dovuto tener conto della successiva
pubblicazione del suo parere, non si sarebbe espresso in tutta indipendenza.  
  
---|---  
  
20

|

Per quanto riguarda i documenti provenienti da terzi, la Commissione ha
considerato, nella decisione controversa, di non doverli consultare in
applicazione dell’articolo 4, paragrafo 4, del regolamento n. 1049/2001, dal
momento che ha ritenuto che una delle eccezioni invocate fosse applicabile e
che fosse pertanto chiaro che i documenti di cui trattasi non dovevano essere
divulgati.  
  
---|---  
  
21

|

La Commissione ha affermato, in tale decisione, di avere esaminato la
possibilità di concedere alla Odile Jacob un accesso parziale ai documenti
considerati, in forza dell’articolo 4, paragrafo 6, del regolamento n.
1049/2001, ma di averla scartata in ragione del grande numero di documenti
richiesti e tenuto conto del fatto che la quasi totalità del loro contenuto
era coperta dalle eccezioni precedentemente enumerate. L’identificazione delle
parti di tali documenti che potevano essere comunicate avrebbe comportato un
onere amministrativo sproporzionato rispetto all’interesse del pubblico ad
accedere alle parti frammentarie che risulterebbero da una siffatta
operazione.  
  
---|---  
  
22

|

Peraltro la Commissione ha rilevato, nella citata decisione, che nessun
interesse pubblico prevalente giustifica la divulgazione dei documenti
considerati, poiché la domanda di accesso è fondata sulla tutela degli
interessi della Odile Jacob in una controversia pendente dinanzi al Tribunale,
difesa che rientrerebbe in un interesse privato e non pubblico.  
  
---|---  
  
23

|

La Commissione ha attirato, nella medesima decisione, l’attenzione
sull’esistenza di altre regole specifiche di accesso previste, da un lato, dal
regolamento n. 4064/89 e, dall’altro, dalle disposizioni dei regolamenti di
procedura della Corte e del Tribunale che consentono ad una parte, nell’ambito
di un procedimento giurisdizionale, di chiedere l’adozione di misure di
organizzazione del procedimento che possono consistere nel chiedere la
produzione di documenti relativi alla causa in corso.  
  
---|---  
  
24

|

Infine la Commissione ha rilevato, nella decisione controversa, che il fatto
di aver comunicato domande di informazioni fondate sull’articolo 11 del
regolamento n. 4064/89, in allegato al suo controricorso nella causa T-279/04,
non può significare che essa sia tenuta a divulgare la domanda di informazioni
indirizzata alla Lagardère in forza della medesima disposizione, contemplata
al punto 2, lettera h), della sentenza impugnata. Essa ha ricordato che i
documenti allegati alle memorie presentate alla Corte e al Tribunale vengono
comunicati ai soli fini del procedimento di cui trattasi e non sono destinati
ad essere resi pubblici, mentre la comunicazione di un documento in forza del
regolamento n. 1049/2001 equivale a una pubblicazione di tale documento.  
  
---|---  
  
25

|

Successivamente alla decisione controversa, il 5 luglio 2005 la Odile Jacob ha
depositato una domanda di misura di organizzazione del procedimento ai sensi
dell’articolo 64 del regolamento di procedura nella causa T-279/04, intesa a
che il Tribunale ordini alla Commissione di produrre i documenti considerati
al punto 1, lettere a)-h), della sentenza impugnata. La Commissione ha
comunicato alla Odile Jacob, in allegato alle sue osservazioni su tale
domanda, il documento considerato al detto punto, lettera a), cioè la sua
decisione del 5 giugno 2003 di aprire un’indagine approfondita sulla base
dell’articolo 6, paragrafo 1, lettera c), del regolamento n. 4064/89 nel
procedimento di cui trattasi.  
  
---|---  
  
Procedimento dinanzi al Tribunale e sentenza impugnata

26

|

Con atto introduttivo depositato presso la cancelleria del Tribunale il 17
giugno 2005, la Odile Jacob ha proposto un ricorso diretto a fare annullare la
decisione controversa.  
  
---|---  
  
27

|

A sostegno del suo ricorso la Odile Jacob ha sollevato quattro motivi, con i
quali si deducono l’assenza di un esame concreto e specifico dei documenti
contemplati dalla domanda di accesso, l’errore manifesto di valutazione della
Commissione nell’applicazione delle eccezioni previste dall’articolo 4,
paragrafi 2e 3, del regolamento n. 1049/2001, la violazione del diritto ad un
accesso quantomeno parziale ai documenti richiesti nonché la violazione del
principio di proporzionalità derivante dall’assenza di ponderazione tra le
eccezioni invocate e l’interesse pubblico prevalente che giustifica la
divulgazione dei documenti richiesti.  
  
---|---  
  
28

|

Con ordinanza del 10 luglio 2009, conformemente agli articoli 65, lettera b),
66, paragrafo 1, e 67, paragrafo 3, terzo comma, del suo regolamento di
procedura, il Tribunale ha ingiunto alla Commissione di produrre l’integralità
dei documenti richiesti, con eccezione di quelli contemplati al punto 1,
lettera f), e al punto 2, lettere a) ed e), della sentenza impugnata, fermo
restando che tali documenti non sarebbero stati comunicati né alla Odile Jacob
né all’interveniente nell’ambito del procedimento dinanzi al Tribunale. A tale
richiesta è stato dato seguito dalla Commissione.  
  
---|---  
  
29

|

Molti dei documenti con riferimento ai quali, ai sensi del regolamento n.
1049/2001, la Odile Jacob aveva chiesto l’accesso le sono stati trasmessi
dalla Commissione, in tutto o in parte. Il Tribunale ha pertanto considerato
che non occorresse più statuire sulla legittimità della decisione controversa
nella misura in cui la Commissione ha negato l’accesso ai documenti
contemplati al punto 1, lettere a)-c), e al punto 2, lettere h) e j), della
sentenza impugnata. La Odile Jacob non ha del resto contestato l’affermazione
della Commissione secondo la quale il documento contemplato al punto 1,
lettera f), di tale sentenza non era in suo possesso.  
  
---|---  
  
30

|

Di conseguenza, il Tribunale ha precisato che l’oggetto della controversia al
punto 32 della sentenza impugnata verteva sui documenti contemplati al punto
1, lettere d), e), g) e h), e al punto 2, lettere b)-d), f), g) e i), della
sentenza impugnata (in prosieguo: i «documenti controversi»).  
  
---|---  
  
31

|

In un primo momento il Tribunale ha esaminato la ricevibilità di uno degli
argomenti sollevati in limine dalla Lagardère, in quanto la domanda di accesso
controversa doveva essere valutata nello specifico contesto di un procedimento
di controllo delle concentrazioni tra imprese. La Lagardère sosteneva, in
particolare, che l’accesso al fascicolo nei procedimenti di controllo delle
concentrazioni è soggetto a regole specifiche, previste dall’articolo 17 del
regolamento (CE) n. 802/2004 della Commissione, del 7 aprile 2004, di
esecuzione del regolamento n. 139/2004 (GU L 133, pag. 1). Il Tribunale,
rilevando che le conclusioni dell’istanza di intervento possono avere come
oggetto soltanto l’adesione alle conclusioni di una delle parti, e constatando
che tale argomento non era stato sollevato da queste ultime, ha respinto tale
argomento in quanto irricevibile.  
  
---|---  
  
32

|

Per quanto riguarda la struttura dell’esame dei motivi del ricorso, il
Tribunale ha seguito l’ordine delle motivazioni addotte dalla Commissione
secondo le quali tutti i documenti controversi erano coperti dall’eccezione di
cui all’articolo 4, paragrafo 2, terzo trattino, del regolamento n. 1049/2001,
relativa alla tutela degli obiettivi delle attività di indagine, e che,
inoltre, taluni documenti erano totalmente o parzialmente coperti da altre
eccezioni. Quindi, il Tribunale ha esaminato, nei punti 63-97 della sentenza
impugnata, la fondatezza dell’eccezione relativa alla tutela degli obiettivi
delle citate attività, poi, nei punti 109-129 di tale sentenza, l’eccezione
relativa alla tutela degli interessi commerciali, nei punti 136-145 della
citata sentenza, l’eccezione relativa alla tutela del processo decisionale e,
infine, nei punti 152-163 della medesima sentenza, l’eccezione relativa alla
tutela della consulenza legale.  
  
---|---  
  
33

|

Il Tribunale, considerando che il primo ed il secondo motivo erano
strettamente connessi, li ha esaminati congiuntamente.  
  
---|---  
  
34

|

Dopo aver rammentato la giurisprudenza costante relativa all’obbligo di un
esame concreto e specifico delle domande di accesso ai documenti delle
istituzioni, il Tribunale ha sottolineato che spettava all’istituzione
interessata esaminare, in primo luogo, se il documento oggetto della domanda
di accesso rientrasse nell’ambito di applicazione di una delle eccezioni
previste dall’articolo 4 del regolamento n. 1049/2001, in secondo luogo, se la
divulgazione di tale documento recasse concreto ed effettivo pregiudizio
all’interesse tutelato e, in terzo luogo, in caso affermativo, se il bisogno
di tutela si applicasse all’intero documento citato.  
  
---|---  
  
35

|

Riprendendo tale analisi in tre tempi, il Tribunale ha esaminato, in primo
luogo, se i documenti controversi rientrassero nell’eccezione relativa alla
tutela degli obiettivi delle attività ispettive, di indagine e di revisione
contabile, prevista dall’articolo 4, paragrafo 2, terzo trattino, del
regolamento n. 1049/2001.  
  
---|---  
  
36

|

Per i documenti comunicati prima del 14 aprile 2003 ai sensi della procedura
informale detta di «prenotifica», il Tribunale ha ritenuto, al punto 67 della
sentenza impugnata, che essi debbono considerarsi come rientranti
nell’indagine condotta dalla Commissione a titolo del suo controllo
dell’operazione di concentrazione, come indicato nella lettera del direttore
generale della DG «Concorrenza» del 14 febbraio 2005, che identifica tali
documenti come facenti parte del fascicolo relativo a tale indagine, nonché
nella decisione controversa, che precisa che l’insieme dei documenti
controversi sono stati «redatti o ricevuti nell’ambito del trattamento del
procedimento di cui trattasi». Al punto 67 della sentenza impugnata, il
Tribunale ha constatato espressamente che «tutti i documenti richiesti
riguardano effettivamente un’attività di indagine».  
  
---|---  
  
37

|

Al punto 70 della sentenza impugnata, il Tribunale ha esaminato se la citata
eccezione fosse ancora applicabile ratione temporis.  
  
---|---  
  
38

|

Il Tribunale ha rilevato che i documenti controversi erano stati richiesti da
Odile Jacob quando l’indagine di cui trattasi era approdata all’adozione di
due decisioni della Commissione, cioè la decisione di compatibilità e la
decisione di autorizzazione. Tuttavia, il Tribunale ha parimenti evidenziato
che tali decisioni non erano ancora definitive, tenuto conto dei due ricorsi,
vale a dire le cause T-279/04 e T-452/04, pendenti dinanzi al Tribunale e
intesi al loro annullamento.  
  
---|---  
  
39

|

Ai punti 76 e 77 della sentenza impugnata, il Tribunale ha considerato che il
fatto di ammettere che i documenti controversi possano sempre essere coperti
dall’eccezione di cui all’articolo 4, paragrafo 2, terzo trattino, del
regolamento n. 1049/2001, fintantoché le decisioni di compatibilità e di
autorizzazione adottate a seguito della indagine di cui trattasi non siano
definitive, equivarrebbe ad assoggettare l’accesso a tali documenti ad un
evento aleatorio, futuro ed eventualmente lontano. Pertanto, il Tribunale ha
ritenuto che i documenti controversi non rientrassero più, all’atto
dell’adozione della decisione controversa, nell’ambito di applicazione
dell’eccezione relativa alla tutela degli obiettivi delle attività di
indagine.  
  
---|---  
  
40

|

Il Tribunale ha aggiunto, nei punti 78 e 82 della sentenza impugnata, che,
anche ammesso che detti documenti siano stati tali da rientrare nell’ambito di
applicazione dell’eccezione relativa alla tutela degli obiettivi delle
attività di indagine, non risulterebbe in alcun modo dagli argomenti della
decisione impugnata, troppo vaghi e generici e che «non poggiano su alcun
elemento proprio alla fattispecie», che la Commissione abbia operato un esame
concreto e specifico dei documenti controversi. Secondo il Tribunale, lo
stesso ragionamento potrebbe applicarsi a tutti i documenti forniti
nell’ambito di qualsiasi procedura di controllo di una concentrazione tra
imprese, poiché la motivazione astratta e generica della decisione controversa
non fa riferimento al contenuto dei documenti controversi.  
  
---|---  
  
41

|

Per quanto riguarda l’intera corrispondenza tra la Commissione e la Lagardère
tra il mese di settembre 2002 e la notifica dell’operazione di concentrazione,
il Tribunale, disattendendo gli argomenti della Commissione, ha ritenuto che,
in applicazione dell’articolo 2, paragrafo 3, del regolamento n. 1049/2001, le
disposizioni relative all’accesso del pubblico ai documenti della Commissione
si applicassero a tutti i documenti in possesso di tale istituzione e che i
documenti in materia di controllo delle concetrazioni non si sottraessero a
tale disposizione. A tale titolo, il Tribunale ha considerato che la
Commissione era tenuta ad assicurarsi, mediante un esame concreto ed effettivo
di ciascun documento controverso, che questo fosse manifestamento coperto
dall’eccezione relativa alla tutela degli obiettivi delle attività di
indagine. Quindi, la Commissione non poteva sottrarsi a tale obbligo
procedendo ad un esame in abstracto di tale documento.  
  
---|---  
  
42

|

Sull’argomento della Commissione, attinente all’articolo 17, paragrafo 1, del
regolamento n. 139/2004, a tenore del quale «le informazioni raccolte in
applicazione del [detto] regolamento possono essere utilizzate soltanto per lo
scopo, per l’indagine o per l’audizione per il quale sono state richieste», il
Tribunale ha rilevato, al punto 89 della sentenza impugnata, che tale
disposizione, la cui formulazione è simile a quella della disposizione del
regolamento n. 4064/89, applicabile alla presente fattispecie, riguardava il
modo in cui la Commissione può utilizzare le informazioni fornite e non
disciplinerebbe l’accesso ai documenti garantito dal regolamento n. 1049/2001.  
  
---|---  
  
43

|

Il Tribunale ha precisato, al citato punto, che tale disposizione «non può
essere interpretata come di ostacolo all’esercizio del diritto di accesso ai
documenti garantito dall’art. 255 CE e dal regolamento n. 1049/2001. Inoltre,
deve essere letta alla luce del n. 2 dell’art. 17 del regolamento n. 139/2004,
il quale esclude unicamente la divulgazione delle informazioni “che per la
loro natura sono protette dal segreto d’ufficio”. Le imprese notificanti
dovevano pertanto mettere in conto che le informazioni raccolte non coperte
dal segreto d’ufficio sarebbero state divulgate».  
  
---|---  
  
44

|

Al punto 90 della sentenza impugnata, il Tribunale ha rilevato che, «secondo
la giurisprudenza, nella misura in cui il pubblico ha un diritto di accesso ai
documenti che contengono determinate informazioni, tali informazioni non
possono essere considerate come protette, per loro natura, dal segreto
d’ufficio (sentenza del Tribunale 30 maggio 2006, causa T-198/03, Bank Austria
Creditanstalt/Commissione, Racc. pag. II-1429, punto 74). L’obbligo del
segreto d’ufficio non riveste pertanto una portata tale da poter giustificare
un diniego generale ed astratto di accesso ai documenti trasmessi nell’ambito
della notifica di una concentrazione. Certo né l’art. 287 CE, né i regolamenti
n. 4064/89 e n. 139/2004 indicano in modo tassativo quali informazioni siano
coperte, per la loro natura, dal segreto d’ufficio. Dalla formulazione
dell’art. 17, n. 2, di tali regolamenti risulta tuttavia che non
necessariamente tutte le informazioni raccolte sono coperte dal segreto
d’ufficio. Pertanto, la valutazione del carattere riservato di una
informazione necessita una ponderazione tra, da un lato, gli interessi
legittimi che ostano alla sua divulgazione e, dall’altro lato, l’interesse
generale che vuole che le attività delle istituzioni comunitarie si svolgano
nel modo più trasparente possibile (v., in questo senso, sentenz[e] del
Tribunale Bank Austria Creditanstalt/Commissione, cit., punto 71, e 12 ottobre
2007, causa T-474/04, Pergan Hilfsstoffe für industrielle
Prozesse/Commissione, Racc. pag. II-4225, punti 63-66)».  
  
---|---  
  
45

|

Al punto 91 della sentenza impugnata, il Tribunale ha considerato che,
«[p]rocedendo all’esame concreto e specifico dei documenti richiesti,
conformemente all’art. 4, n. 2, primo trattino, del regolamento n. 1049/2001,
la Commissione è pertanto in grado di assicurare l’effetto utile delle
disposizioni applicabili in materia di concentrazione, in piena coerenza con
il regolamento n. 1049/2001. Da ciò consegue che l’obbligo del segreto
d’ufficio, risultante dall’art. 287 CE e dall’art. 17 dei regolamenti n.
4064/89 e n. 139/2004, non è tale da dispensare la Commissione dall’esame
concreto di ogni documento in considerazione, richiesto dall’art. 4, n. 2, del
regolamento n. 1049/2001».  
  
---|---  
  
46

|

Ritenendo che la Commissione abbia commesso un errore di diritto nel negare
l’accesso ai documenti controversi in quanto erano coperti dall’eccezione di
cui all’articolo 4, paragrafo 2, terzo trattino, del regolamento n. 1049/2001,
il Tribunale ha considerato che la decisione controversa fosse viziata da
illegittimità su tale punto.  
  
---|---  
  
47

|

Il Tribunale ha tuttavia rilevato, nel punto 99 della sentenza impugnata, che
tutti i documenti controversi, l’accesso ai quali è stato negato dalla
Commissione a titolo dell’eccezione relativa alla tutela degli obiettivi delle
attività di indagine, restavano idonei ad essere coperti da una delle altre
eccezioni al diritto di accesso previste dal regolamento n. 1049/2001.  
  
---|---  
  
48

|

Di conseguenza, il Tribunale ha esaminato se tali documenti potessero essere
coperti da altre eccezioni al diritto di accesso previste nel citato
regolamento, quali la tutela degli interessi commerciali, la tutela del
processo decisionale o la tutela delle consulenze legali.  
  
---|---  
  
49

|

Per quanto riguarda l’eccezione relativa alla tutela degli interessi
commerciali, il Tribunale ha ritenuto, nei punti 113-119 della sentenza
impugnata, che i documenti controversi, sebbene tali, in ragione del loro
stesso oggetto, da contenere informazioni relative alle strategie commerciali
delle imprese interessate, non potevano essere considerati come rientranti per
loro natura in tale eccezione, in quanto il pubblico ha un diritto d’accesso
ai documenti delle istituzioni. Di conseguenza, il Tribunale ha statuito che
la Commissione era tenuta ad assicurarsi, attraverso un esame concreto e
specifico del contenuto di ciascun documento controverso, che esso fosse
coperto dall’eccezione prevista dall’articolo 4, paragrafo 2, primo trattino,
del regolamento n. 1049/2001, per poterne negare l’accesso.  
  
---|---  
  
50

|

Per quanto riguarda la consultazione dei terzi, ai sensi dell’articolo 4,
paragrafo 4, del citato regolamento, il Tribunale ha rilevato, nei punti
125-127 della sentenza impugnata, che l’assenza di consultazione dei terzi
autori dei documenti è conforme al regolamento n. 1049/2001 solo se trova
chiara applicazione ai documenti di cui trattasi una delle eccezioni previste
dal citato regolamento. Orbene, il Tribunale ha ritenuto che tale non fosse il
caso nella specie, a proposito delle eccezioni relative alla tutela delle
attività di indagine nonché alla tutela degli interessi commerciali.  
  
---|---  
  
51

|

Sull’eccezione relativa alla tutela del processo decisionale, il Tribunale ha
considerato, nei punti 138-143 della sentenza impugnata, che la nota del 10
febbraio 2002 della DG «Concorrenza» al servizio giuridico della Commissione e
la nota del 4 novembre 2002 che riassume lo stato degli atti contenevano
riflessioni per uso interno facenti parte di discussioni e consultazioni
preliminari e, a tal titolo, rientravano pertanto effettivamente nell’ambito
di applicazione dell’articolo 4, paragrafo 3, secondo comma, del regolamento
n. 1049/2001. Ritenendo che gli argomenti invocati dalla Commissione fossero
generici e astratti, il Tribunale ha considerato che l’istituzione di cui
trattasi non aveva dimostrato che l’accesso ai citati documenti potesse
arrecare concreto ed effettivo pregiudizio alla tutela del processo
decisionale della Commissione e che la divulgazione di tali documenti avrebbe
avuto un impatto sostanziale su tale stesso processo decisionale.  
  
---|---  
  
52

|

Infine, sull’eccezione relativa alla tutela delle consulenze legali, il
Tribunale ha ritenuto, al punto 154 della sentenza impugnata, che il parere
del servizio giuridico della Commissione del 10 ottobre 2002 rientrasse
effettivamente nell’eccezione prevista dall’articolo 4, paragrafo 2, secondo
trattino, del regolamento n. 1049/2001.  
  
---|---  
  
53

|

Ai sensi dei punti 159 e 160 della sentenza impugnata, esisteva un rischio
ragionevolmente prevedibile e non meramente ipotetico che la divulgazione del
citato parere costituisse un pregiudizio per l’attività futura del servizio
giuridico della Commissione, in particolare nel contenzioso dinanzi al
Tribunale, e che, per il futuro, tale medesimo servizio facesse prova di
prudenza e circospezione nella redazione di siffatte note al fine di non
incidere sulla capacità decisionale della Commissione nelle materie dove essa
interviene in qualità di amministrazione.  
  
---|---  
  
54

|

Inoltre, il Tribunale ha rilevato che la divulgazione dei pareri del servizio
giuridico della Commissione rischiava di mettere tale istituzione in una
situazione delicata, di pregiudicare considerevolmente la libertà di opinione
del citato servizio e la sua capacità di difendersi in maniera efficace
dinanzi al giudice dell’Unione, su un piano di parità con gli altri
rappresentanti legali delle diverse parti nel procedimento giudiziario, nonché
di indebolire la posizione definitiva della Commissione e il processo
decisionale interno di quest’ultima.  
  
---|---  
  
55

|

Di conseguenza, il Tribunale ha respinto l’argomento della Odile Jacob secondo
la quale la divulgazione del parere del servizio giuridico di cui al punto 1,
lettera g), della sentenza impugnata non arrecherebbe pregiudizio alla tutela
della consulenza legale.  
  
---|---  
  
56

|

Il Tribunale ha poi esaminato, nei punti 167-176 della sentenza impugnata, il
terzo motivo, vertente sulla violazione del diritto ad un accesso quantomeno
parziale ai documenti controversi.  
  
---|---  
  
57

|

Secondo il Tribunale, un esame concreto e specifico si impone parimenti
nell’applicazione dell’articolo 4, paragrafo 6, del regolamento n. 1049/2001.
L’istituzione interessata può esimersi dall’effettuare tale esame solo dopo
aver effettivamente vagliato tutte le alternative disponibili ed avere
spiegato in modo circostanziato le ragioni per le quali tali alternative
implicano, a loro volta, un carico di lavoro irragionevole. Poiché la
Commissione non ha proceduto in tal modo, il Tribunale ha considerato che la
decisione controversa dovesse essere parimenti annullata per tale motivo.  
  
---|---  
  
58

|

Infine, sul quarto motivo, vertente sulla violazione del principio di
proporzionalità, il Tribunale, nei punti 189-196 della sentenza impugnata, ha
esaminato se esistesse un interesse pubblico prevalente tale da giustificare
la divulgazione del parere del servizio giuridico della Commissione di cui
trattasi, secondo le prescrizioni dell’articolo 4, paragrafo 2, ultima frase,
del regolamento n. 1049/2001.  
  
---|---  
  
59

|

Dopo aver esaminato i diversi argomenti della Odile Jacob relativi alla difesa
dei suoi interessi nell’ambito di un ricorso giurisdizionale, al mantenimento
di una concorrenza non falsata sui mercati editoriali in Francia e al rischio
di elusione delle norme relative al controllo delle concentrazioni tra
imprese, il Tribunale ha respinto la totalità di tali argomenti considerando
che non esistesse alcun interesse pubblico prevalente a giustificare la
divulgazione del parere giuridico di cui trattasi.  
  
---|---  
  
60

|

Sulla base di tutto quanto precede il Tribunale, come emerge dal punto 197
della sentenza impugnata, ha annullato la decisione controversa, in quanto
quest’ultima ha negato l’accesso, integrale e parziale, all’insieme dei
documenti richiesti, ad eccezione del parere giuridico di cui al punto 1,
lettera g), di tale sentenza.  
  
---|---  
  
Procedimento dinanzi alla Corte

61

|

Con atto depositato il 10 agosto 2010 presso la cancelleria della Corte, la
Commissione proponeva domanda di provvedimenti urgenti, diretta ad ottenere la
sospensione dell’esecuzione della sentenza impugnata fino alla pronuncia della
Corte sull’impugnazione.  
  
---|---  
  
62

|

Considerando che la Commissione non aveva dimostrato l’esistenza di un danno
grave e irreparabile e che, di conseguenza, la domanda di sospensione
dell’esecuzione della sentenza impugnata non soddisfaceva il requisito
dell’urgenza, il presidente della Corte, con ordinanza del 31 gennaio 2011, ha
respinto tale domanda di provvedimenti urgenti.  
  
---|---  
  
63

|

Con ordinanza del presidente della Corte del 2 febbraio 2011, il Regno di
Danimarca e il Regno dei Svezia sono stati ammessi ad intervenire a sostegno
delle conclusioni della Odile Jacob e la Repubblica ceca è stata ammessa a
intervenire a sostegno delle conclusioni della Commissione.  
  
---|---  
  
64

|

Con ordinanza del presidente della Corte del 29 giugno 2011, la Repubblica
francese è stata ammessa ad intervenire a sostegno delle conclusioni della
Commissione e a presentare le sue osservazioni nel corso della fase orale del
procedimento.  
  
---|---  
  
Conclusioni delle parti

65

|

Con la sua impugnazione, la Commissione chiede che la Corte voglia:

|

—

|

annullare la sentenza impugnata, nella parte in cui quest’ultima annulla
parzialmente la decisione controversa;  
  
---|---  
  
—

|

respingere il ricorso di annullamento proposto dinanzi al Tribunale dalla
Odile Jacob e statuire in via definitiva sulle questioni che sono oggetto
della presente impugnazione, e  
  
---|---  
  
—

|

condannare la Odile Jacob alle spese sostenute dalla Commissione sia in primo
grado che in occasione della presente impugnazione.  
  
---|---  
  
66

|

La Odile Jacob chiede, nella sua comparsa di risposta e impugnazione
incidentale, che la Corte voglia:

|

—

|

respingere l’impugnazione della Commissione in quanto parzialmente
irricevibile e, in ogni caso, infondata, e  
  
---|---  
  
—

|

annullare la sentenza impugnata nella parte in cui quest’ultima ha respinto la
sua domanda volta all’annullamento della decisione controversa in quanto nega
l’accesso integrale al parere del servizio giuridico della Commissione di cui
al punto 1, lettera g), della citata sentenza.  
  
---|---  
  
67

|

La Repubblica ceca e la Repubblica francese sostengono le conclusioni della
Commissione. Il Regno di Danimarca e il Regno di Svezia sostengono le
conclusioni della Odile Jacob.  
  
---|---  
  
68

|

La Lagardère chiede che la Corte voglia:

|

—

|

annullare la sentenza impugnata, nella parte in cui quest’ultima annulla
parzialmente la decisione controversa;  
  
---|---  
  
—

|

respingere il ricorso incidentale e il ricorso della Odile Jacob proposto
dinanzi al Tribunale, e  
  
---|---  
  
—

|

condannare la Odile Jacob alla totalità delle spese relative ai due gradi di
giudizio.  
  
---|---  
  
Sull’impugnazione

69

|

Nella sua impugnazione, la Commissione solleva due motivi, il primo dei quali
attiene ad un errore di interpretazione del regolamento n. 1049/2001, in
quanto il Tribunale ha omesso di prendere in considerazione, ai fini
dell’interpretazione delle eccezioni previste dall’articolo 4 di tale
regolamento, le disposizioni del regolamento n. 4064/89.  
  
---|---  
  
70

|

Il secondo motivo, che si articola in cinque parti, attiene ad
un’interpretazione erronea dell’articolo 4, paragrafi 2 e 3, del regolamento
n. 1049/2001. La prima parte fa riferimento all’obbligo di procedere ad un
esame concreto e specifico di ciascun documento oggetto di una domanda di
accesso. La seconda parte riguarda un’errata interpretazione dell’articolo 4,
paragrafo 2, terzo trattino, di tale regolamento, attinente all’eccezione
relativa alla tutela degli obiettivi delle attività di indagine. La terza
parte attiene ad un’errata interpretazione dell’articolo 4, paragrafo 2, primo
trattino, del citato regolamento, riguardante l’eccezione relativa alla tutela
degli interessi commerciali. La quarta parte si riferisce ad
un’interpretazione errata dell’articolo 4, paragrafo 3, secondo comma, del
medesimo regolamento, riguardante l’eccezione legata alla tutela del processo
decisionale. La quinta parte si fonda su un’interpretazione erronea
dell’articolo 4, paragrafo 6, del regolamento n. 1049/2001, relativo al
diritto di accesso parziale.  
  
---|---  
  
71

|

All’inizio del suo ricorso, la Commissione, facendo riferimento alla decisione
controversa, rammenta le eccezioni che coprono i documenti controversi e che
hanno giustificato il rigetto della domanda di accesso. Queste ultime sono
previste dalle seguenti disposizioni:

|

—

|

l’articolo 4, paragrafo 2, terzo trattino, del regolamento n. 1049/2001,
relativo alla tutela degli obiettivi delle attività di indagine, che si
applica alla totalità dei documenti controversi;  
  
---|---  
  
—

|

l’articolo 4, paragrafo 2, primo trattino, di tale regolamento, relativo alla
tutela degli interessi commerciali, il quale si applica ai documenti previsti
nei punti 1, lettere d), e) e h), e 2, lettere b), c), in parte, d), f), g) e
i), della sentenza impugnata;  
  
---|---  
  
—

|

l’articolo 4, paragrafo 3, secondo comma, del citato regolamento, relativo
alla tutela del processo decisionale dell’istituzione, il quale si applica a
due delle tre note interne della Commissione previste nel punto 1, lettera g),
della sentenza impugnata;  
  
---|---  
  
—

|

l’articolo 4, paragrafo 2, secondo trattino, del medesimo regolamento,
relativo alla tutela delle consulenze legali, il quale si applica al parere
del servizio giuridico della Commissione di cui al punto 1, lettera g), della
sentenza impugnata.  
  
---|---  
  
Argomenti delle parti

Sull’errata interpretazione del regolamento n. 1049/2001 attinente alla
mancata presa in considerazione delle disposizioni del regolamento n. 4064/89

72

|

Secondo la Commissione, il Tribunale non ha proceduto ad un’interpretazione e
ad un’applicazione coerenti del regolamento n. 1049/2001, il che conduce a una
contraddizione con le disposizioni relative alla procedura di controllo delle
operazioni di concentrazione tra imprese e contrasta con la volontà del
legislatore dell’Unione. Tale regolamento costituirebbe una norma generale che
si applica a tutti i documenti in possesso delle istituzioni. Così, le
eccezioni al diritto d’accesso ai documenti delle istituzioni sarebbero state
formulate in termini ampi al fine di proteggere gli interessi pubblici o
privati e di essere applicate nelle situazioni più disparate che possono
presentarsi nella realtà. Tali eccezioni dovrebbero dunque essere interpretate
in modo tale da proteggere gli interessi legittimi pubblici o privati in ogni
ambito di attività delle istituzioni e, più particolarmente, qualora tali
interessi beneficino di una tutela esplicita in forza di altre disposizioni
del diritto dell’Unione, quali il regolamento n. 4064/89.  
  
---|---  
  
73

|

La Corte avrebbe già avuto occasione di interpretare il regolamento n.
1049/2001, articolandolo con altri atti giuridici applicabili, nella sentenza
del 29 giugno 2010, Commissione/Technische Glaswerke Ilmenau (C-139/07 P,
Racc. pag. I-5885), e Commissione/Bavarian Lager (C-28/08 P, Racc. pag.
I-6055). Orbene, la sentenza impugnata avrebbe creato una contraddizione
nell’applicazione di tali norme a titoli diversi.  
  
---|---  
  
74

|

L’equilibrio del regolamento n. 4064/89 sarebbe stato quindi rimesso in
discussione da parte del Tribunale. L’obbligo di fornire precisioni e
informazioni imposto alle imprese nonché gli ampi poteri di indagine della
Commissione sarebbero compensati dalle disposizioni di tutela rafforzata
previste dal citato regolamento e dal regolamento n. 802/2004, che lo attua.
Le garanzie di tutela avrebbero lo scopo di consentire, da un lato, il buon
funzionamento del sistema di controllo delle concentrazioni tra imprese
nell’interesse pubblico e, dall’altro, di garantire gli interessi legittimi
delle imprese coinvolte a che le informazioni da esse trasmesse alla
Commissione siano utilizzate ai soli fini dell’indagine e a che le
informazioni riservate non siano divulgate, preservandole allo stesso tempo
dall’ingerenza dell’autorità pubblica nella loro attività privata.  
  
---|---  
  
75

|

Secondo la Commissione, l’obbligo del segreto d’ufficio, contenuto
nell’articolo 339 TFUE e ripreso nell’articolo 17 del regolamento n. 4064/89,
ha la finalità di non pregiudicare i segreti e gli altri interessi commerciali
delle imprese, ma anche di garantire loro i diritti della difesa. Tale
interpretazione sarebbe fondata sulle sentenze del 16 luglio 1992, Asociación
Española de Banca Privada e a. (C-67/91, Racc. pag. I-4785); del 15 ottobre
2002, Limburgse Vinyl Maatschappij e a./Commissione (C-238/99 P, C-244/99 P,
C-245/99 P, C-247/99 P, da C-250/99 P a C-252/99 P e C-254/99 P, Racc. pag.
I-8375), nonché del 14 febbraio 2008, Varec (C-450/06, Racc. pag. I-581).  
  
---|---  
  
76

|

La Commissione evidenzia che le informazioni fornitele dalle imprese parti a
un’operazione di concentrazione fanno parte delle loro attività private e sono
in quanto tali soggette al rispetto delle disposizioni dell’articolo 8 della
Convenzione europea per la salvaguardia dei dritti dell’umo e delle lbertà
fondamentali, firmata a Roma il 4 novembre 1950. Il diritto di accesso ai
documenti del fascicolo in materia di concentrazione tra imprese sarebbe
riconosciuto unicamente alle parti direttamente interessate dal procedimento,
ad eccezione dei documenti coperti dal segreto commerciale e, se del caso, ad
altre persone fisiche o giuridiche che dimostrino di avervi sufficiente
interesse, conformemente all’articolo 18, paragrafo 3, del regolamento n.
4064/89. Qualsiasi altro richiedente che non dimostri un siffatto interesse
otterrebbe il diniego di accesso ai documenti del fascicolo, su tale unica
base e senza altra motivazione.  
  
---|---  
  
77

|

Quindi, nella sentenza impugnata, il Tribunale avrebbe deliberatamente omesso
di tener conto del regime previsto dai regolamenti n. 4064/89 e n. 802/2004.  
  
---|---  
  
78

|

Conferendo al regolamento n. 1049/2001 il primato su ogni altra norma
giuridica, non solo sul regolamento n. 4064/89, bensì anche sulla Carta dei
diritti fondamentali dell’Unione europea nonché sulla Convenzione europea per
la salvaguardia dei dritti dell’uomo e delle libertà fondamentali, il
Tribunale avrebbe violato il diritto dell’Unione.  
  
---|---  
  
79

|

La Lagardère considera che il Tribunale abbia respinto a torto, nei punti
33-38 della sentenza impugnata, l’argomento attinente all’applicazione
esclusiva delle norme relative all’accesso al fascicolo previste nell’ambito
del controllo delle operazioni di concentrazione.  
  
---|---  
  
80

|

A sostegno dell’impugnazione, la Repubblica ceca evidenzia che il principio
dell’accesso ai documenti delle istituzioni non è un principio assoluto e che
è soggetto a taluni limiti, come il rispetto del segreto d’ufficio o del
segreto commerciale delle parti al procedimento. Di conseguenza, sarebbe
necessario che l’accesso ai documenti che contengono informazioni sia
riservato ai richiedenti interessati «in misura determinata» e che hanno
dimostrato di possedere un interesse sufficiente ai sensi del regolamento n.
4064/89. La Repubblica ceca fa valere che, in materia di operazioni di
concentrazione tra imprese, il fatto di consentire l’accesso a taluni
documenti potrebbe avvantaggiare considerevolmente i concorrenti dell’impresa,
parti nel procedimento, sul mercato.  
  
---|---  
  
81

|

La Odile Jacob rileva che il motivo attinente all’applicazione delle
disposizioni del regolamento n. 4064/89 è sollevato per la prima volta nella
fase dell’impugnazione e deve, pertanto, essere considerato irricevibile. Tale
società evidenzia che il comportamento della Commissione nella presente
istanza è paradossale, in quanto tale istituzione aveva completamente ignorato
l’applicabilità di tale regolamento quando ha deciso di produrre taluni
documenti, in modo selettivo, dinanzi al Tribunale o quando ha trattato le
domande di accesso ai documenti di cui trattasi.  
  
---|---  
  
82

|

In subordine, la Odile Jacob rileva che il primo motivo è, comunque,
manifestamente infondato. La Commissione applicherebbe in modo errato il
principio dell’unità dell’ordinamento giuridico dell’Unione a sostegno della
sua argomentazione. I lavori preparatori relativi al regolamento n. 1049/2001
contraddirebbero la valutazione della Commissione sull’articolazione tra
quest’ultimo e i regolamenti specifici in materia di accesso ai documenti. I
principi stabiliti dal citato regolamento verrebbero meno unicamente qualora
norme specifiche prevedessero un accesso più ampio, e non viceversa. Il
diritto della concorrenza non sarebbe un regime derogatorio volto a limitare
le disposizioni del regolamento n. 1049/2001. I regolamenti relativi alle
operazioni di concentrazione tra imprese e quelli relativi al diritto di
accesso non sarebbero contraddittori e il Tribunale avrebbe correttamente
stabilito un equilibrio tra di essi.  
  
---|---  
  
83

|

Secondo la Odile Jacob occorre distinguere, nell’accesso ai documenti
riguardanti inchieste relative alle operazioni di concentrazione tra imprese,
i rapporti tra la Commissione e le imprese interessate dall’indagine e i
rapporti tra la Commissione e i terzi. In tali primi rapporti, il regolamento
n. 4064/89 garantirebbe alle imprese oggetto di tali indagini la protezione
dei loro diritti della difesa. Nei secondi rapporti, la Commissione sarebbe
soggetta ad un obbligo di trasparenza in forza del regolamento n. 1049/2001.
Tali due obblighi mirerebbero allo stesso scopo, quello di assicurare i limiti
della legittimità all’azione della Commissione. Non sussisterebbe alcuna
analogia, come intenderebbe applicare la Commissione, tra il caso di specie e
la fattispecie che ha dato luogo alla sentenza Commissione/Bavarian Lager,
citata supra.  
  
---|---  
  
84

|

Il Regno di Svezia sottolinea, a sostegno della Odile Jacob, che il fatto che
una normativa speciale preveda altre regole di accesso ai documenti delle
istituzioni non significa che tali regole debbano prevalere automaticamente su
quelle del regolamento n. 1049/2001. Tenuto conto dell’insieme delle norme in
materia di segreto, una siffatta interpretazione ridurrebbe considerevolmente
l’importanza di tale regolamento e contrasterebbe con il principio della
maggior trasparenza possibile delle attività delle istituzioni, contenuto
negli articoli 1 TUE, 15 TFUE e 42 della Carta dei diritti fondamentali
dell’Unione europea, e priverebbe il citato regolamento della sua ratio e dei
suoi effetti.  
  
---|---  
  
85

|

Il Regno di Svezia rileva che le succitate sentenze Asociación Española de
Banca Privada e a. nonché Limburgse Vinyl Maatschappij e a./Commissione
precisano che la limitazione di utilizzo delle informazioni raccolte
nell’ambito di un procedimento di controllo delle operazioni di concentrazione
tra imprese, unitamente all’obbligo del segreto d’ufficio, mira a tutelare i
diritti della difesa delle imprese. Tale limitazione impedirebbe alla
Commissione di servirsi, in ogni altro contesto, delle informazioni utilizzate
dalle imprese nell’ambito di un siffatto procedimento. Per contro, come
sottolineerebbe il Tribunale, tale limitazione non avrebbe alcun altro scopo
che quello di limitare il diritto della Commissione a servirsi essa stessa dei
dati interessati dalla citata limitazione, e non riguarderebbe il diritto del
pubblico di venire a conoscenza dei documenti. Non occorrerebbe tener conto
dell’articolo 17, paragrafo 1, del regolamento n. 4064/89 nell’interpretazione
delle eccezioni previste dal regolamento n. 1049/2001.  
  
---|---  
  
86

|

Inoltre, secondo il Regno di Svezia, l’articolo 17, paragrafo 2, del
regolamento n. 4064/89, relativo all’obbligo di rispetto del segreto
d’ufficio, e l’articolo 18, paragrafo 3, di tale regolamento, il quale tutela
i diritti della difesa delle parti, non potrebbero nemmeno essere intesi nel
senso che possono condurre ad accordare alle eccezioni previste dal
regolamento n. 1049/2001 un’interpretazione più ampia di quella che emerge
dalla formulazione dell’articolo 4 di tale ultimo regolamento.  
  
---|---  
  
Sull’errata interpretazione dell’articolo 4, paragrafi 2 e 3, del regolamento
n. 1049/2001

– Sulla prima parte del secondo motivo, attinente all’obbligo di esame
concreto e specifico di ogni documento interessato

87

|

Con la prima parte del secondo motivo, la Commissione contesta l’obbligo di
procedere ad un esame concreto e specifico della totalità dei documenti
controversi, stabilito nella sentenza impugnata.  
  
---|---  
  
88

|

Sostenuta dalla Lagardère, essa considera che la citata sentenza
Commissione/Technische Glaswerke Ilmenau, la quale si applica in materia di
aiuti di Stato, è trasponibile ad un procedimento di controllo delle
operazioni di concentrazione tra imprese, in quanto tale sentenza stabilisce
una presunzione generale secondo la quale la divulgazione dei documenti del
fascicolo arrecherebbe pregiudizio, in linea di principio, alla tutela degli
obiettivi dell’indagine.  
  
---|---  
  
89

|

Essa rileva che occorrerebbe ammettere l’esistenza di una presunzione generale
secondo la quale l’accesso ai documenti che non sono accessibili ai terzi
estranei alla procedura interessata arrecherebbe pregiudizio, in linea di
principio, alla tutela degli obiettivi delle attività di indagine. Documenti
di tal tipo sarebbero accessibili unicamente nel caso in cui non fossero
coperti da tale presunzione o qualora sussista un interesse pubblico
prevalente che ne giustifichi la divulgazione in forza dell’articolo 4,
paragrafo 2, del regolamento n. 1049/2001.  
  
---|---  
  
90

|

La Odile Jacob, basandosi sul ragionamento del Tribunale, considera che la
prima parte del secondo motivo sia infondata. Un esame concreto e specifico di
ciascun documento costituirebbe una soluzione di principio che deve applicarsi
a tutte le eccezioni previste dall’articolo 4 del regolamento n. 1049/2001,
anche in materia di controllo delle operazioni di concentrazione tra imprese.
Il fatto che la Commissione sia in possesso di informazioni strettamente
riservate non esimerebbe in alcun modo quest’ultima dall’obbligo di procedere
a tale esame concreto e specifico, anche solo al fine di determinare quali di
tali documenti non contengono informazioni riservate e possono, se del caso,
essere oggetto di accesso totale o parziale.  
  
---|---  
  
91

|

La Odile Jacob considera che il riferimento alla citata sentenza
Commissione/Technische Glaswerke Ilmenau non è pertinente in una causa
relativa a un’operazione di concentrazione tra imprese in quanto, in materia
di aiuti di Stato, di cui si tratta in tale sentenza, gli interessati non
godono di alcun diritto di accesso ai documenti del fascicolo amministrativo
della Commissione, il che non avviene materia di controllo delle operazioni di
concentrazione tra imprese in quanto gli articoli 17 e 18 del regolamento n.
4064/89 autorizzano un siffatto accesso. Inoltre, nella causa che ha dato
luogo alla citata sentenza Commissione/Technische Glaswerke Ilmenau, una parte
dell’aiuto in questione sarebbe stato oggetto di esame da parte della
Commissione, di modo che l’eccezione relativa alla tutela degli obiettivi
delle attività di indagine avrebbe potuto ancora essere invocata.  
  
---|---  
  
– Sulla seconda parte del secondo motivo, attinente ad un’interpretazione
errata dell’articolo 4, paragrafo 2, terzo trattino, del regolamento n.
1049/2001 riguardante l’eccezione relativa alla tutela degli obiettivi delle
attività di indagine

92

|

La Commissione fa valere che l’indagine cui si riferiscono i documenti
controversi non poteva essere considerata conclusa, dal momento che la
validità delle decisioni di compatibilità e di autorizzazione era stata
contestata e che, in caso di annullamento di tali decisioni, la Commissione
doveva riaprire la sua indagine. Quindi, sarebbe contra legem la conclusione
del Tribunale, al punto 77 della sentenza impugnata, secondo la quale i
documenti controversi non rientravano più, all’atto dell’adozione della
decisione controversa, nell’ambito di applicazione dell’eccezione relativa
alla tutela degli obiettivi delle attività di indagine.  
  
---|---  
  
93

|

Emergerebbe dalla citata sentenza Commissione/Technische Glaswerke Ilmenau che
la citata eccezione può continuare ad essere applicata e giustificare un
diniego generale di accesso ai documenti, senza che sia necessario procedere
ad un esame concreto dopo l’adozione della decisione della Commissione che
pone fine a tale indagine. Infatti, la citata sentenza non distinguerebbe la
fase di avanzamento di procedimenti tra inchieste in corso e inchieste
concluse.  
  
---|---  
  
94

|

La Commissione considera che la sentenza impugnata, nella sua interpretazione
dell’articolo 4, paragrafo 2, terzo trattino, del regolamento n. 1049/2001,
disattende lo scopo di tale disposizione e conduce ad un paradosso in materia
di controllo delle operazioni di concentrazione tra imprese. Mentre l’accesso
al fascicolo sarebbe negato, a titolo delle norme sulla concorrenza, senza
alcun esame dei documenti, ai terzi che non dimostrano di avere un «interesse
sufficiente» nel procedimento, tale medesimo accesso potrebbe essere negato ad
un membro del pubblico unicamente in base ad un esame concreto e dettagliato
del contenuto dei documenti di cui trattasi unito ad una motivazione
circostanziata, il che snaturerebbe completamente la struttura del
procedimento in tale materia.  
  
---|---  
  
95

|

La Odile Jacob rileva che gli argomenti che sono sollevati nell’ambito della
seconda parte del secondo motivo riprendono sostanzialmente gli argomenti già
sviluppati dalla Commissione in primo grado e nell’ambito della prima parte
del secondo motivo.  
  
---|---  
  
96

|

La Odile Jacob fa valere che i regolamenti n. 4064/89 e n. 1049/2001 non sono
contraddittori per quanto riguarda l’accesso di terzi ai fascicoli. Tali due
regolamenti prevedono che un «terzo» qualunque non possa né beneficiare di un
diritto assoluto di accesso né ottenere un diniego assoluto.  
  
---|---  
  
– Sulla terza parte del secondo motivo, attinente ad un’interpretazione errata
dell’articolo 4, paragrafo 2, primo trattino, del regolamento n. 1049/2001
riguardante l’eccezione relativa alla tutela degli interessi commerciali

97

|

La Commissione contesta l’interpretazione fornita dal Tribunale dell’articolo
4, paragrafo 2, primo trattino, del regolamento n. 1049/2001 riguardante
l’eccezione relativa alla tutela degli interessi commerciali. La Commissione
fa valere che, per sua natura, un’operazione di concentrazione tra imprese
richiede la trasmissione di un gran numero di informazioni, strettamente
confidenziali, alle quali si applica l’obbligo del segreto d’ufficio previsto
nell’articolo 339 TFUE e nell’articolo 17 del regolamento n. 4064/89. Di
conseguenza, nel caso di specie, al fine di garantire la riservatezza dei
documenti controversi e la limitazione del loro utilizzo a quanto previsto
nell’articolo 16 del regolamento n. 1049/2001, sarebbe necessario poter negare
l’accesso senza dover procedere all’esame concreto e dettagliato di questi
ultimi. Non sarebbe neanche necessario consultare un terzo, poiché emergerebbe
chiaramente dall’articolo 4, paragrafo 4, del regolamento n. 1049/2001 che i
documenti controversi non potevano essere divulgati al pubblico. Peraltro, la
parte che aveva fornito i citati documenti, cioè la Lagardère, si opporrebbe
sempre alla loro divulgazione come lo prova la sua partecipazione nella
presente istanza.  
  
---|---  
  
98

|

La Odile Jacob considera che le norme di accesso previste dal regolamento n.
4064/89 non esimono in alcun modo la Commissione dal procedere ad un esame
concreto e specifico di ciascun documento, compresi quelli riservati,
nell’ambito di una domanda di accesso in forza del regolamento n. 1049/2001,
al fine di gestire gli interessi in gioco e di garantire una tutela adeguata
sia degli interessi commerciali delle imprese interessate sia il diritto di
accesso ai documenti, quantomeno parziale, il quale può essere negato
unicamente sulla base di una motivazione concreta e specifica. Inoltre, le
nozioni di riservatezza, ai sensi del regolamento n. 4064/89, e di tutela
degli interessi commerciali avrebbero significati equivalenti. Comunque, in
caso di potenziale conflitto tra i regolamenti n. 4064/89 e n. 1049/2001, non
si potrebbe sostenere che quest’ultimo debba sottostare, poiché impone che
siano ad esso conformi le altre disposizioni in materia di accesso ai
documenti delle istituzioni.  
  
---|---  
  
– Sulla quarta parte del secondo motivo, attinente ad un’interpretazione
errata dell’articolo 4, paragrafo 3, secondo comma, del regolamento n.
1049/2001 riguardante l’eccezione relativa alla tutela del processo
decisionale dell’istituzione

99

|

Secondo la Commissione, il Tribunale ha fornito un’interpretazione errata
dell’articolo 4, paragrafo 3, secondo comma, del regolamento n. 1049/2001
riguardante l’eccezione relativa alla tutela del processo decisionale
dell’istituzione. La Commissione rileva, come per le altre eccezioni, che
sussiste una presunzione di inaccessibilità dei documenti interni in materia
di operazioni di concentrazione tra imprese, al fine di evitare il rischio di
pregiudicare gravemente il processo decisionale della Commissione.  
  
---|---  
  
100

|

La Odile Jacob respinge tale nozione di «presunzione di inaccessibilità» dei
documenti in materia di operazioni di concentrazione tra imprese. La
Commissione avrebbe dovuto fornire motivazioni concrete e non considerazioni
di ordine generale. I lavori preparatori che hanno condotto all’adozione del
regolamento n. 1049/2001 avrebbero respinto il principio di un’inaccessibilità
dell’insieme delle note interne delle istituzioni. Di conseguenza, non sarebbe
accettabile che l’accesso ad ogni nota interna sia negato per il solo motivo
che essa costituirebbe un parere ai sensi dell’articolo 4, paragrafo 3,
secondo comma, di tale regolamento.  
  
---|---  
  
– Sulla quinta parte del secondo motivo, attinente ad un’interpretazione
errata dell’articolo 4, paragrafo 6, del regolamento n. 1049/2001, relativo al
diritto di accesso parziale

101

|

La Commissione considera che l’accesso ai documenti controversi poteva essere
validamente negato sulla base di presunzioni generali e che, quindi, non
poteva esservi violazione del diritto ad un accesso parziale a tali documenti,
ai sensi dell’articolo 4, paragrafo 6, del regolamento n. 1049/2001.  
  
---|---  
  
102

|

La Odile Jacob considera che la Commissione non poteva, in base ad una
presunzione generale di inaccessibilità, esimersi dal suo dovere di
comunicazione dei documenti controversi ed era tenuta, in particolare, ad
esaminare la possibilità di un accesso parziale a questi ultimi, come previsto
dall’articolo 4, paragrafo 6, di tale regolamento.  
  
---|---  
  
Giudizio della Corte

103

|

Nei limiti in cui il primo e il secondo motivo coincidono in gran parte,
occorre esaminarli congiuntamente.  
  
---|---  
  
104

|

In via preliminare, occorre rispondere all’argomento della Odile Jacob, la
quale considera che la questione dell’articolazione tra il regolamento n.
4064/89 e il regolamento n. 1049/2001 sarebbe irricevibile nella fase
dell’impugnazione.  
  
---|---  
  
105

|

Tale argomento non è fondato. È pacifico che, nel suo controricorso dinanzi al
Tribunale, la Commissione ha invocato l’eccezione relativa alla protezione
degli obiettivi delle attività di indagine, prevista dall’articolo 4,
paragrafo 2, terzo trattino, del regolamento n. 1049/2001, come motivazione
del diniego di divulgazione dei documenti controversi. Nonostante il fatto
che, in tale controricorso, la Commissione non abbia citato espressamente il
regolamento n. 4064/89, è indubbio che le attività di indagine invocate dalla
Commissione riguardavano un procedimento amministrativo di concentrazione tra
imprese rientrante in tale regolamento. Ciò emerge dalla prima lettera del 27
gennaio 2005 della Odile Jacob con cui quest’ultima chiedeva alla Commissione
di avere accesso a taluni documenti riguardanti il procedimento amministrativo
che ha condotto all’adozione della decisione di compatibilità. Il primo
documento che il Tribunale ha identificato nel punto 1, lettera a), della
sentenza impugnata quale documento richiesto è la decisione della Commissione
del 5 giugno 2003 di avviare un’indagine approfondita sul fondamento
dell’articolo 6, paragrafo 1, lettera c), del regolamento n. 4064/89.
Peraltro, nella sua controreplica dinanzi al Tribunale, la Commissione
menziona esplicitamente tale regolamento.  
  
---|---  
  
106

|

Così, occorre constatare che la questione dell’articolazione tra il
regolamento n. 4064/89 e il regolamento n. 1049/2001 non modifica l’oggetto
della controversia e deve essere esaminata dalla Corte.  
  
---|---  
  
107

|

Con i suoi due motivi, la Commissione fa valere, sostanzialmente, che il
ragionamento del Tribunale è erroneo, a causa del fatto che le disposizioni
pertinenti del regolamento n. 4064/89, relative all’accesso ai documenti di un
procedimento di controllo di un’operazione di concentrazione tra imprese, non
sono state prese in considerazione ai fini dell’interpretazione delle
eccezioni al diritto di accesso previste dall’articolo 4, paragrafo 2, primo e
terzo terzo trattino, del regolamento n. 1049/2001, riguardanti,
rispettivamente, la tutela degli interessi commerciali e la tutela degli
obiettivi delle attività di indagine.  
  
---|---  
  
108

|

Alla luce della giurisprudenza della Corte relativa alla relazione tra il
regolamento n. 1049/2001 e talune normative specifiche del diritto
dell’Unione, stabilita in particolare dalle succitate sentenze
Commissione/Technische Glaswerke Ilmenau e Commissione/Bavarian Lager, nonché
dalla sentenza del 21 settembre 2010, Svezia e a./API e Commissione (C-514/07
P, C-528/07 P e C-532/07 P, Racc. pag. I-8533), tale censura si rivela
fondata.  
  
---|---  
  
109

|

Infatti, la presente fattispecie riguarda i rapporti tra il regolamento n.
1049/2001 e un’altra normativa, vale a dire il regolamento n. 4064/89, che
disciplina un ambito specifico del diritto dell’Unione. Tali regolamenti
perseguono obiettivi distinti. Il primo intende garantire la maggiore
trasparenza possibile del processo decisionale delle pubbliche autorità,
nonché delle informazioni sulle quali le loro decisioni si basano. Intende
pertanto facilitare al massimo l’esercizio del diritto di accesso ai
documenti, nonché promuovere una prassi amministrativa corretta. Il secondo è
volto a garantire il rispetto del segreto d’ufficio delle procedure di
controllo delle operazioni di concentrazione tra imprese di dimensione
comunitaria.  
  
---|---  
  
110

|

Nella specie, tali due regolamenti non comportano disposizioni che prevedano
espressamente la prevalenza dell’uno sull’altro. Pertanto, occorre garantire
un’applicazione di ciascuno di tali regolamenti che sia compatibile con quella
dell’altro e ne consenta quindi un’attuazione coerente.  
  
---|---  
  
111

|

Conformemente alla giurisprudenza della Corte, anche se il regolamento n.
1049/2001 è volto a conferire al pubblico un diritto di accesso il più ampio
possibile ai documenti delle istituzioni, tale diritto è tuttavia
assoggettato, alla luce del regime derogatorio previsto dall’articolo 4 di
tale regolamento, a determinati limiti per motivi di interesse pubblico o
privato (v., in tal senso, sentenza Commissione/Technische Glaswerke Ilmenau,
cit., punto 51).  
  
---|---  
  
112

|

Nella specie, la Commissione si è rifiutata di comunicare alla Odile Jacob i
documenti controversi invocando, in primo luogo, per la totalità di tali
documenti, l’eccezione prevista dall’articolo 4, paragrafo 2, terzo trattino,
del regolamento n. 1049/2001 e, in secondo luogo, per alcuni di tali
documenti, eccezioni attinenti, rispettivamente, alla tutela degli interessi
commerciali, alla tutela del processo decisionale dell’istituzione e alla
tutela delle consulenze legali, previste rispettivamente dall’articolo 4,
paragrafo 2, primo trattino, paragrafo 3, secondo comma, e paragrafo 2,
secondo trattino, di tale regolamento.  
  
---|---  
  
113

|

A tale proposito occorre rilevare che un’istituzione dell’Unione, al fine di
valutare una domanda di accesso a taluni documenti in suo possesso, può
prendere in considerazione diversi motivi di diniego previsti dall’articolo 4
del regolamento n. 1049/2001.  
  
---|---  
  
114

|

Nel caso di specie, la Commissione poteva, di conseguenza, fondarsi
legittimamente su diversi motivi cumulativamente, al fine di negare l’accesso
ai documenti controversi. I motivi di diniego si basano per tutti tali
documenti, principalmente, sull’eccezione relativa alla tutela degli obiettivi
delle attività di indagine, e inoltre in via sussidiaria e specifica sulle
altre eccezioni, come descritte al punto 112 della presente sentenza.  
  
---|---  
  
115

|

In primo luogo, per quanto riguarda i documenti scambiati tra la Commissione e
le parti notificanti o i terzi, è costante che i documenti di cui trattasi
rientrano effettivamente in un’attività di indagine ai sensi dell’articolo 4,
paragrafo 2, terzo trattino, del regolamento n. 1049/2001. Inoltre, in
considerazione dell’obiettivo di un procedimento di controllo di una
concentrazione tra imprese, la quale consiste nel verificare se un’operazione
conferisca o meno alle parti notificanti un potere di mercato che possa
incidere in misura significativa sulla concorrenza, la Commissione raccoglie
nell’ambito di un siffatto procedimento informazioni commerciali sensibili,
relative alle strategie commerciali delle imprese implicate, agli importi
delle loro vendite, alle loro parti di mercato o ai loro rapporti commerciali,
di modo che l’accesso ai documenti di un siffatto procedimento di controllo
può arrecare pregiudizio alla tutela degli interessi commerciali delle citate
imprese. Pertanto, le eccezioni relative alla tutela degli interessi
commerciali e a quella degli obiettivi delle attività di indagine sono, nel
caso di specie, strettamente connesse.  
  
---|---  
  
116

|

È vero che, per poter giustificare il rifiuto di accesso a un documento, non
basta, in linea di principio, che tale documento rientri in un’attività o in
un interesse fra quelli menzionati all’articolo 4, paragrafo 2, del
regolamento n. 1049/2001, poiché l’istituzione interessata deve anche spiegare
come l’accesso a tale documento possa arrecare concretamente ed effettivamente
pregiudizio all’interesse tutelato da un’eccezione prevista in tale articolo.
Tuttavia, tale istituzione può basarsi al riguardo su presunzioni di carattere
generale che si applicano a determinate categorie di documenti, in quanto a
domande di divulgazione riguardanti documenti della stessa natura possono
applicarsi considerazioni di ordine generale analoghe (v. sentenza
Commissione/Technische Glaswerke Ilmenau, cit., punti 53 e 54 nonché
giurisprudenza citata).  
  
---|---  
  
117

|

Per quanto riguarda le procedure di controllo degli aiuti di Stato, la Corte
ha considerato che siffatte presunzioni generali possono derivare dal
regolamento (CE) n. 659/1999 del Consiglio, del 22 marzo 1999, recante
modalità di applicazione dell’articolo [88] del Trattato CE (GU L 83, pag. 1),
che disciplina specificamente la materia degli aiuti di Stato e che contiene
disposizioni riguardanti l’accesso a talune informazioni e a documenti
ottenuti nell’ambito della procedura di indagine e di controllo di un aiuto
(v., in tal senso, sentenza Commissione/Technische Glaswerke Ilmenau, cit.,
punti 55-57).  
  
---|---  
  
118

|

Siffatte presunzioni generali sono applicabili in materia di procedura di
controllo delle operazioni di concentrazione tra imprese, in quanto la
normativa che disciplina tale procedura prevede anche regole rigorose sul
trattamento delle informazioni ottenute o elaborate nell’ambito di una
siffatta procedura.  
  
---|---  
  
119

|

Infatti, gli articoli 17 e 18, paragrafo 3, del regolamento n. 4064/89, nonché
l’articolo 17 del regolamento n. 447/98, che disciplinano in modo restrittivo
l’uso delle informazioni nell’ambito della procedura di controllo delle
operazioni di concentrazione tra imprese, limitando l’accesso al fascicolo
alle «parti direttamente interessate» e «alle altre parti interessate», fatto
salvo l’interesse legittimo delle imprese coinvolte a che i loro segreti
commerciali non siano divulgati, ed esigendo che le informazioni raccolte
siano utilizzate unicamente per lo scopo perseguito dalla domanda di
informazioni, dal controllo o dalla revisione contabile, e che le informazioni
che, per loro natura, sono coperte dal segreto d’ufficio non siano divulgate.
Tali disposizioni sono state riprese, sostanzialmente, negli articoli 17 e 18,
paragrafo 3, del regolamento n. 139/2004, nonché nell’articolo 17 del
regolamento n. 802/2004.  
  
---|---  
  
120

|

Vero è che il diritto di consultare il fascicolo amministrativo nell’ambito di
un procedimento di controllo di un’operazione di concentrazione tra imprese e
il diritto di accesso ai documenti, ai sensi del regolamento n. 1049/2001,
sono giuridicamente distinti, ma ciò non toglie che essi portano ad una
situazione paragonabile da un punto di vista funzionale. Infatti,
indipendentemente dal fondamento giuridico in base al quale è accordato,
l’accesso al fascicolo consente agli interessati di ottenere le osservazioni e
tutti i documenti presentati alla Commissione (v., in tal senso, sentenza
Commissione/Technische Glaswerke Ilmenau, cit., punto 59).  
  
---|---  
  
121

|

Pertanto, un accesso generalizzato, sulla base del regolamento n. 1049/2001,
ai documenti scambiati, nell’ambito di un siffatto procedimento, tra la
Commissione e le parti notificanti o i terzi sarebbe, come sottolineato dalla
Commissione, tale da mettere a repentaglio l’equilibrio che il legislatore
dell’Unione ha voluto garantire, nel regolamento sulle concentrazioni, tra, da
un lato, l’obbligo per le imprese interessate di comunicare alla Commissione
informazioni commerciali eventualmente sensibili, al fine di consentire a
quest’ultima di valutare la compatibilità dell’operazione di concentrazione
progettata con il mercato comune e, dall’altro, la garanzia di tutela
rafforzata legata, a titolo del segreto d’ufficio e del segreto commerciale,
alle informazioni così trasmesse alla Commissione.  
  
---|---  
  
122

|

Se persone diverse da quelle legittimate ad accedere al fascicolo dalla
normativa sul procedimento di controllo delle operazioni di concentrazione tra
imprese o coloro che potevano essere considerati interessati, ma che non hanno
esercitato il loro diritto d’accesso alle informazioni o che hanno ottenuto un
diniego, fossero in misura di ottenere l’accesso ai documenti relativi a un
siffatto procedimento sul fondamento del regolamento n. 1049/2001, il regime
istituito da tale normativa sarebbe rimesso in discussione.  
  
---|---  
  
123

|

Di conseguenza, ai fini dell’interpretazione delle eccezioni previste
dall’articolo 4, paragrafo 2, primo e terzo trattino, del regolamento n.
1049/2001, il Tribunale avrebbe dovuto riconoscere l’esistenza di una
presunzione generale secondo la quale la divulgazione dei documenti scambiati
tra la Commissione e le imprese durante un procedimento di controllo delle
operazioni di concentrazione tra imprese arrecherebbe, in linea di principio,
pregiudizio sia alla tutela degli obiettivi delle attività di indagine sia a
quella degli interessi commerciali delle imprese coinvolte in un siffatto
procedimento (v., in tal senso, sentenza Commissione/Technische Glaswerke
Ilmenau, cit., punto 61).  
  
---|---  
  
124

|

Tenuto conto della natura degli interessi tutelati nell’ambito del controllo
di un’operazione di concentrazione, è giocoforza considerare che la
conclusione tratta nel precedente punto si impone indipendentemente dalla
questione di sapere se la domanda di accesso riguardi un procedimento di
controllo già concluso o un procedimento pendente. Infatti, la pubblicazione
delle informazioni sensibili riguardanti le attività economiche delle imprese
coinvolte può pregiudicare i loro interessi commerciali, indipendentemente
dall’esistenza di un procedimento di controllo pendente. Inoltre, la
prospettiva di una siffatta pubblicazione una volta concluso il procedimento
di controllo rischierebbe di nuocere alla disponibilità delle imprese a
collaborare quando un siffatto procedimento è pendente.  
  
---|---  
  
125

|

Occorre peraltro sottolineare che, ai sensi dell’articolo 4, paragrafo 7, del
regolamento n. 1049/2001, le eccezioni riguardanti gli interessi commerciali o
i documenti sensibili possono essere applicate per un periodo di trent’anni, o
anche per un periodo maggiore se necessario.  
  
---|---  
  
126

|

La succitata presunzione generale non esclude la possibilità di dimostrare che
un dato documento di cui viene chiesta la divulgazione non rientra nella detta
presunzione o che sussiste un interesse pubblico prevalente atto a
giustificare la divulgazione del documento in questione ai sensi dell’articolo
4, paragrafo 2, del regolamento n. 1049/2001 (sentenza Commissione/Technische
Glaswerke Ilmenau, cit., punto 62).  
  
---|---  
  
127

|

In secondo luogo, per quanto riguarda l’eccezione prevista dall’articolo 4,
paragrafo 3, secondo comma, del regolamento n. 1049/2001, occorre rilevare che
la citata eccezione è stata sollevata, dalla Commissione, per negare l’accesso
ad una nota della DG «Concorrenza» al servizio giuridico della Commissione
nella quale si chiedeva un parere sull’applicazione dell’articolo 3, paragrafo
5, lettera a), del regolamento n. 4064/89, nonché una nota indirizzata al
membro della Commissione incaricato della concorrenza che riassumeva lo stato
degli atti, come indicati al punto 1, lettera g), della sentenza impugnata.  
  
---|---  
  
128

|

A tale proposito occorre sottolineare che, analogamente alla situazione
verificatasi nella causa che ha dato luogo alla citata sentenza
Commissione/Technische Glaswerke Ilmenau (v., in particolare, punti 14 e 22 di
tale sentenza), un procedimento giudiziario dinanzi al Tribunale era pendente,
nella presente causa, quando la domanda di accesso ai documenti controversi è
stata presentata. È infatti pacifico che tali documenti sono stati richiesti
dalla Odile Jacob al fine di essere utilizzati a sostegno del suo ricorso
nella causa T-279/04, pendente dinanzi al Tribunale al momento della domanda
di accesso.  
  
---|---  
  
129

|

si distingue da quella all’origine della sentenza del 21 luglio 2011,
Svezia/My Travel e Commissione (C-506/08 P, Racc. pag. I-13489), nella quale,
al momento della domanda di accesso a taluni documenti interni elaborati
nell’ambito di un procedimento amministrativo di controllo di un’operazione di
concentrazione tra imprese, la decisione della Commissione relativa
all’operazione di cui trattasi era stata annullata da una sentenza del
Tribunale passata in giudicato in assenza di impugnazione diretta avverso tale
sentenza e nella quale la Commissione non aveva, a seguito di tale sentenza
d’annullamento, ripreso le sue attività ai fini dell’adozione eventuale di una
nuova decisione relativa alla citata operazione. Essa si distingue parimenti
dalla situazione che ha dato origine alla sentenza pronunciata in tale
medesima data nella causa Commissione/Agrofert Holding, nella quale la domanda
di accesso a taluni documenti interni era stata presentata mentre la decisione
della Commissione, che aveva concluso il procedimento di controllo
dell’operazione di concentrazione relativo ai citati documenti, era diventata
definitiva in assenza di ricorso giurisdizionale proposto avverso tale
decisione.  
  
---|---  
  
130

|

In una situazione come quella della presente fattispecie, in cui l’istituzione
interessata potrebbe, in funzione dell’esito del procedimento giurisdizionale,
essere indotta a riprendere le sue attività ai fini dell’adozione eventuale di
una nuova decisione relativa all’operazione di concentrazione di cui trattasi,
occorre ammettere l’esistenza di una presunzione generale secondo la quale
l’obbligo che si imporrebbe alla citata istituzione di divulgare, durante tale
procedimento, talune note interne come quelle previste nel punto 127 della
presente sentenza pregiudicherebbe gravemente il processo decisionale di tale
istituzione.  
  
---|---  
  
131

|

Una siffatta valutazione vale anche per il parere giuridico menzionato nel
punto 1, lettera g), della sentenza impugnata, oltre alle considerazioni
adeguatamente esposte dal Tribunale nel punto 160 della sentenza impugnata.  
  
---|---  
  
132

|

Occorre ancora sottolineare che, nei punti 84 e 85 della citata sentenza
Svezia e a./API e Commissione, la Corte ha stabilito che le limitazioni
all’applicazione del principio di trasparenza per quanto concerne l’attività
giurisdizionale perseguono la finalità di garantire che il diritto di accesso
ai documenti delle istituzioni sia esercitato senza arrecare pregiudizio alla
tutela delle procedure giurisdizionali. Secondo la Corte, la tutela di tali
procedure implica che sia garantita l’osservanza dei principi della parità
delle armi nonché della buona amministrazione della giustizia. La Corte ha
aggiunto, al punto 87 di tale sentenza, che l’accesso di una parte ai
documenti potrebbe falsare l’equilibrio indispensabile tra le parti
processuali – equilibrio che si pone alla base del principio della parità
delle armi – in quanto solo l’istituzione interessata da una domanda d’accesso
ai propri documenti, e non invece tutte le parti del procedimento, sarebbe
soggetta all’obbligo di divulgazione.  
  
---|---  
  
133

|

In terzo luogo, sull’argomento relativo ad un’interpretazione errata
dell’articolo 4, paragrafo 6, del regolamento n. 1049/2001, riguardante il
diritto di accesso parziale, occorre rilevare che le presunzioni generali
previste, rispettivamente, nel punto 123 nonché nei punti 130 e 131 della
presente sentenza significano che i documenti coperti da queste ultime
sfuggono all’obbligo di una divulgazione, integrale o parziale, del loro
contenuto.  
  
---|---  
  
134

|

Analoga considerazione vale, in particolare, per il diniego di accesso
parziale al parere giuridico menzionato nel punto 1, lettera g), della
sentenza impugnata, diniego che è più specificatamente previsto, nel punto 197
della citata sentenza, tra i motivi di annullamento della decisione
controversa.  
  
---|---  
  
135

|

Di conseguenza, occorre accogliere l’insieme dei motivi e delle loro parti
invocati dalla Commissione a sostegno della sua impugnazione.  
  
---|---  
  
136

|

Emerge da tutto quanto suesposto che occorre annullare la sentenza impugnata
nei limiti in cui quest’ultima ha annullato la decisione controversa.  
  
---|---  
  
Sull’impugnazione incidentale

137

|

Con la sua impugnazione incidentale, la Odile Jacob chiede l’annullamento
della sentenza impugnata nella parte in cui quest’ultima ha respinto la sua
domanda volta all’annullamento della decisione controversa in quanto recante
diniego di accesso integrale al parere del servizio giuridico della
Commissione di cui al punto 1, lettera g), della sentenza impugnata.  
  
---|---  
  
138

|

Alla luce delle considerazioni suesposte, in particolare, nei punti 128-134
della presente sentenza, tale impugnazione deve essere respinta in quanto
infondata.  
  
---|---  
  
Sul ricorso dinanzi al Tribunale

139

|

Conformemente all’articolo 61, primo comma, seconda frase, dello Statuto della
Corte di giustizia dell’Unione europea, quest’ultima, in caso di annullamento
della sentenza impugnata, può statuire definitivamente sulla controversia
qualora lo stato degli atti lo consenta. Occorre rilevare che tale ipotesi
ricorre nel caso di specie.  
  
---|---  
  
140

|

A sostegno del suo ricorso la Odile Jacob aveva sollevato quattro motivi
attinenti rispettivamente all’assenza di un esame concreto e specifico dei
documenti controversi, all’errore manifesto di valutazione della Commissione
nell’applicazione delle eccezioni previste dall’articolo 4, paragrafi 2 e 3,
del regolamento n. 1049/2001, alla violazione del diritto ad un accesso
quantomeno parziale ai documenti controversi e alla violazione del principio
di proporzionalità derivante dall’assenza di ponderazione tra le eccezioni
invocate e l’interesse pubblico prevalente che giustifica la divulgazione dei
citati documenti.  
  
---|---  
  
141

|

Orbene, per quanto riguarda il primo e secondo motivo, come emerge dai punti
116-132 della presente sentenza, la Commissione poteva, nel caso di specie, in
forza dell’articolo 4, paragrafo 2, primo e terzo trattino, del regolamento n.
1049/2001, negare l’accesso a tutti i documenti controversi attinenti al
procedimento di controllo delle concentrazioni di cui trattasi oggetto della
domanda di accesso presentata dalla Odile Jacob sul fondamento di tale
regolamento, e ciò senza procedere previamente ad un esame concreto e
specifico di tali documenti.  
  
---|---  
  
142

|

In assenza di elementi contenuti nel ricorso, atti a confutare le presunzioni
generali menzionate nei punti 123, 130 e 131 della presente sentenza, la Odile
Jacob non può sostenere che la Commissione dovesse procedere ad un esame
concreto e specifico dei documenti controversi e, pertanto, il primo e il
secondo motivo devono essere respinti.  
  
---|---  
  
143

|

Consegue da quanto precede, nonché dai punti 133 e 134 della presente
sentenza, che il terzo motivo, attinente alla violazione del diritto ad un
accesso quantomeno parziale ai documenti controversi, diventa inoperante.  
  
---|---  
  
144

|

Per quanto riguarda il quarto motivo, relativo alla violazione del principio
di proporzionalità risultante dall’assenza di ponderazione tra le eccezioni
invocate e l’interesse pubblico prevalente che giustifica la divulgazione dei
citati documenti controversi, occorre sottolineare che la Commissione ha
ritenuto, nella decisione controversa, che l’interesse invocato dalla Odile
Jacob fosse evidentemente privato e non pubblico.  
  
---|---  
  
145

|

A tale proposito occorre rilevare che, ai sensi dell’articolo 4, paragrafi 2,
ultima frase, e 3, del regolamento n. 1049/2001, unicamente un interesse
pubblico prevalente può primeggiare sulla necessità di tutelare gli interessi
di cui ai paragrafi 2 e 3 di tale articolo.  
  
---|---  
  
146

|

Orbene, la Odile Jacob ha espressamente illustrato nel suo atto introduttivo
del ricorso la circostanza secondo la quale i documenti controversi potrebbero
consentirle di far valere meglio i suoi argomenti nell’ambito dei ricorsi di
annullamento da essa proposti avverso le decisioni di compatibilità e di
autorizzazione. Pertanto, la Odile Jacob non ha dimostrato l’esistenza di un
interesse pubblico prevalente che giustifichi la divulgazione dei documenti
controversi e occorre respingere tale motivo in quanto infondato.  
  
---|---  
  
147

|

Di conseguenza, il ricorso proposto dalla Odile Jacob dinanzi al Tribunale e
diretto all’annullamento della decisione controversa deve essere respinto.  
  
---|---  
  
Sulle spese

148

|

Ai sensi dell’articolo 122, primo comma, del suo regolamento di procedura,
quando l’impugnazione è accolta e la controversia viene definitivamente decisa
dalla Corte, quest’ultima statuisce sulle spese. Ai sensi dell’articolo 69 del
medesimo regolamento, applicabile al procedimento di impugnazione ai sensi
dell’articolo 118 dello stesso, la parte soccombente è condannata alle spese
se ne è stata fatta domanda. Il paragrafo 4, primo comma, di detto articolo 69
prevede che gli Stati membri intervenuti nella causa sopportino le proprie
spese.  
  
---|---  
  
149

|

Poiché l’impugnazione della Commissione è stata accolta, l’impugnazione
incidentale della Odile Jacob è stata respinta e dev’essere respinto il
ricorso della Odile Jacob dinanzi al Tribunale, occorre condannare la Odile
Jacob a sopportare, oltre alle proprie spese, quelle sostenute dalla
Commissione e dalla Lagardère sia in primo grado sia in occasione della
presente impugnazione, conformemente alla domanda di queste ultime.  
  
---|---  
  
150

|

La Repubblica ceca, il Regno di Danimarca, la Repubblica francese e il Regno
di Svezia sopporteranno le proprie spese.  
  
---|---  
|

Per questi motivi, la Corte (Terza Sezione) dichiara e statuisce:  
  
---|---  
|  |

1)

|

I punti 2-6 del dispositivo della sentenza del Tribunale dell’Unione europea
del 9 giugno 2010, Éditions Jacob/Commissione (T-237/05), sono annullati.  
  
---|---  
|  |

2)

|

L’impugnazione incidentale è respinta.  
  
---|---  
|  |

3)

|

Il ricorso proposto dinanzi al Tribunale dell’Unione europea e volto
all’annullamento della decisione D (2005) 3286 della Commissione, del 7 aprile
2005, nella parte in cui ha respinto la domanda della Éditions Odile Jacob SAS
diretta ad ottenere l’accesso a taluni documenti relativi al procedimento di
controllo delle operazioni di concentrazione COMP/M.2978 –
Lagardère/Natexis/VUP, è respinto.  
  
---|---  
|  |

4)

|

La Éditions Odile Jacob SAS è condannata a sopportare, oltre alle proprie
spese, quelle sostenute dalla Commissione europea e dalla Lagardère SCA, sia
in primo grado sia in occasione della presente impugnazione.  
  
---|---  
|  |

5)

|

La Repubblica ceca, il Regno di Danimarca, la Repubblica francese e il Regno
di Svezia sopporteranno le proprie spese.  
  
---|---  
|

Firme  
  
---|---  
  
* * *

( *1 ) Lingua processuale: il francese.

