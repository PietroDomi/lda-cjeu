

SENTENZA DELLA CORTE (Prima Sezione)

15 marzo 2012 ( *1 )

«Competenza giurisdizionale ed esecuzione delle decisioni in materia civile e
commerciale — Notifica pubblica degli atti giudiziari — Mancanza di un
domicilio o di un luogo di soggiorno noto del convenuto nel territorio di uno
Stato membro — Competenza “in materia di illeciti civili dolosi o colposi” —
Violazione dei diritti della personalità che può essere stata commessa
attraverso la pubblicazione di fotografie su Internet — Luogo in cui l’evento
dannoso si è verificato o può verificarsi»

Nella causa C-292/10,

avente ad oggetto la domanda di pronuncia pregiudiziale proposta alla Corte,
ai sensi dell’articolo 267 TFUE, dal Landgericht Regensburg (Germania), con
decisione del 17 maggio 2010, pervenuta in cancelleria l’11 giugno 2010, nel
procedimento

G

contro

Cornelius de Visser,

LA CORTE (Prima Sezione),

composta dal sig. A. Tizzano, presidente di sezione, dai sigg. M. Safjan
(relatore), A. Borg Barthet, J.-J. Kasel e dalla sig.ra M. Berger, giudici,

avvocato generale: sig. P. Cruz Villalón

cancelliere: sig. B. Fülöp, amministratore

vista la fase scritta del procedimento e in seguito all’udienza del 25 maggio
2011,

considerate le osservazioni presentate:

—

|

per il governo danese, da C. Vang, in qualità di agente;  
  
---|---  
  
—

|

per l’Irlanda, da D. O’Hagan, in qualità di agente, assistito da A. Collins,
SC, e da M. Noonan, BL;  
  
---|---  
  
—

|

per il governo italiano, da G. Palmieri, in qualità di agente, assistita da S.
Varone, avvocato dello Stato;  
  
---|---  
  
—

|

per il governo lussemburghese, da C. Schiltz, in qualità di agente;  
  
---|---  
  
—

|

per il governo ungherese, da M.Z. Fehér, K. Szíjjártó e K. Molnár, in qualità
di agenti;  
  
---|---  
  
—

|

per il governo dei Paesi Bassi, da C. Wissels, in qualità di agente;  
  
---|---  
  
—

|

per la Commissione europea, da M. Wilderspin e S. Grünheid, in qualità di
agenti,  
  
---|---  
  
vista la decisione, adottata dopo aver sentito l’avvocato generale, di
giudicare la causa senza conclusioni,

ha pronunciato la seguente

Sentenza

1

|

La domanda di pronuncia pregiudiziale verte sull’interpretazione dell’articolo
6 TUE, dell’articolo 47 della Carta dei diritti fondamentali dell’Unione
europea (in prosieguo: la «Carta»), dell’articolo 3, paragrafi 1 e 2, della
direttiva 2000/31/CE del Parlamento europeo e del Consiglio, dell’8 giugno
2000, relativa a taluni aspetti giuridici dei servizi della società
dell’informazione, in particolare il commercio elettronico, nel mercato
interno («direttiva sul commercio elettronico») (GU L 178, pag. 1), degli
articoli 4, paragrafi 1, 5, punto 3, e 26, paragrafo 2, del regolamento (CE)
n. 44/2001 del Consiglio, del 22 dicembre 2000, concernente la competenza
giurisdizionale, il riconoscimento e l’esecuzione delle decisioni in materia
civile e commerciale (GU 2001, L 12, pag. 1), nonché dell’articolo 12 del
regolamento (CE) n. 805/2004 del Parlamento europeo e del Consiglio, del 21
aprile 2004, che istituisce il titolo esecutivo europeo per i crediti non
contestati (GU L 143, pag. 15).  
  
---|---  
  
2

|

Tale domanda è stata presentata nell’ambito di una controversia tra G e il
sig. de Visser in merito ad un’azione risarcitoria per danni derivanti dalla
pubblicazione su un sito Internet di fotografie nelle quali G compariva in
parte nuda.  
  
---|---  
  
Contesto normativo

Il diritto dell’Unione

La direttiva 2000/31

3

|

Il considerando 23 della direttiva 2000/31 così recita:

«La presente direttiva non è volta a introdurre norme supplementari di diritto
internazionale privato sui conflitti di leggi, né tratta della competenza
degli organi giurisdizionali. Le disposizioni della legge applicabile in base
alle norme del diritto internazionale privato non limitano la libertà di
fornire servizi della società dell’informazione come stabilito dalla presente
direttiva».  
  
---|---  
  
4

|

Conformemente al suo articolo 1, paragrafo 1, tale direttiva mira a
«contribuire al buon funzionamento del mercato interno garantendo la libera
circolazione dei servizi della società dell’informazione tra Stati membri».  
  
---|---  
  
5

|

L’articolo 1, paragrafo 4, della richiamata direttiva è formulato nei termini
seguenti:

«La presente direttiva non introduce norme supplementari di diritto
internazionale privato, né tratta delle competenze degli organi
giurisdizionali».  
  
---|---  
  
6

|

L’articolo 3 della medesima direttiva, intitolato «Mercato interno», al
paragrafo 1 così dispone:

«Ogni Stato membro provvede affinché i servizi della società
dell’informazione, forniti da un prestatore stabilito nel suo territorio,
rispettino le disposizioni nazionali vigenti in detto Stato membro nell’ambito
regolamentato».  
  
---|---  
  
7

|

L’articolo 3, paragrafo 2, della direttiva 2000/31 è così formulato:

«Gli Stati membri non possono, per motivi che rientrano nell’ambito
regolamentato, limitare la libera circolazione dei servizi [della] società
dell’informazione provenienti da un altro Stato membro».  
  
---|---  
  
Il regolamento n. 44/2001

8

|

Il considerando 2 del regolamento n. 44/2001 così recita:

«Alcune divergenze tra le norme nazionali sulla competenza giurisdizionale e
sul riconoscimento delle decisioni rendono più difficile il buon funzionamento
del mercato interno. È pertanto indispensabile adottare disposizioni che
consentano di unificare le norme sui conflitti di competenza in materia civile
e commerciale e di semplificare le formalità affinché le decisioni emesse
dagli Stati membri vincolati dal presente regolamento siano riconosciute ed
eseguite in modo rapido e semplice».  
  
---|---  
  
9

|

Ai sensi dell’articolo 2 di tale regolamento:

«1. Salve le disposizioni del presente regolamento, le persone domiciliate nel
territorio di un determinato Stato membro sono convenute, a prescindere dalla
loro nazionalità, davanti ai giudici di tale Stato membro.

2\. Alle persone che non sono in possesso della cittadinanza dello Stato
membro nel quale esse sono domiciliate si applicano le norme sulla competenza
vigenti per i cittadini».  
  
---|---  
  
10

|

L’articolo 3, paragrafo 1, di detto regolamento così dispone:

«Le persone domiciliate nel territorio di uno Stato membro possono essere
convenute davanti ai giudici di un altro Stato membro solo in base alle norme
enunciate nelle sezioni da 2 a 7 del presente capo».  
  
---|---  
  
11

|

L’articolo 4 del medesimo regolamento è così formulato:

«1. Se il convenuto non è domiciliato nel territorio di uno Stato membro, la
competenza è disciplinata, in ciascuno Stato membro, dalla legge di tale
Stato, salva l’applicazione degli articoli 22 e 23.

2\. Chiunque sia domiciliato nel territorio di un determinato Stato membro
può, indipendentemente dalla propria nazionalità ed al pari dei cittadini di
questo Stato, addurre nei confronti di tale convenuto le norme sulla
competenza in vigore nello Stato medesimo, in particolare quelle indicate
nell’allegato I».  
  
---|---  
  
12

|

Al capo II, sezione 2, intitolata «Competenze speciali», l’articolo 5, punto
3, del regolamento n. 44/2001 così prevede:

«La persona domiciliata nel territorio di uno Stato membro può essere
convenuta in un altro Stato membro:

(...)

|

3)

|

in materia di illeciti civili dolosi o colposi, davanti al giudice del luogo
in cui l’evento dannoso è avvenuto o può avvenire».  
  
---|---  
  
13

|

L’articolo 26 di tale regolamento, che compare alle sezione 8 del citato capo
II, intitolata «Esame della competenza e della ricevibilità dell’azione», è
formulato nei termini seguenti:

«1. Se il convenuto domiciliato nel territorio di uno Stato membro è citato
davanti ad un giudice di un altro Stato membro e non compare, il giudice, se
non è competente in base al presente regolamento, dichiara d’ufficio la
propria incompetenza.

2\. Il giudice è tenuto a sospendere il processo fin quando non si sarà
accertato che al convenuto è stata data la possibilità di ricevere la domanda
giudiziale o un atto equivalente in tempo utile per poter presentare le
proprie difese, ovvero che è stato fatto tutto il possibile in tal senso.

3\. Le disposizioni del paragrafo 2 sono sostituite da quelle dell’articolo 19
del regolamento (CE) n. 1348/2000 del Consiglio, del 29 maggio 2000, relativo
alla notificazione negli Stati membri di atti giudiziari ed extragiudiziali in
materia civile o commerciale [GU L 160, pag. 37], qualora sia stato necessario
trasmettere da uno Stato membro a un altro la domanda giudiziale o un atto
equivalente in esecuzione del presente regolamento.

4\. Ove le disposizioni del regolamento (CE) n. 1348/2000 non siano
applicabili, si applica l’articolo 15 della convenzione dell’Aia, del 15
novembre 1965, relativa alla notificazione e alla comunicazione all’estero
degli atti giudiziari ed extragiudiziari in materia civile o commerciale [in
prosieguo: la “Convenzione dell’Aia del 1965”], qualora sia stato necessario
trasmettere la domanda giudiziale o un atto equivalente in esecuzione della
suddetta convenzione».  
  
---|---  
  
14

|

Al capo III del regolamento n. 44/2001, rubricato «Riconoscimento ed
esecuzione», compare l’articolo 34, che prevede, al punto 2, che una decisione
non è riconosciuta:

«se la domanda giudiziale od un atto equivalente non è stato notificato o
comunicato al convenuto contumace in tempo utile e in modo tale da poter
presentare le proprie difese eccetto qualora, pur avendone avuto la
possibilità, egli non abbia impugnato la decisione».  
  
---|---  
  
15

|

L’articolo 59 del regolamento n. 44/2001 così dispone:

«1. Per determinare se una parte ha il domicilio nel territorio dello Stato
membro in cui è pendente il procedimento, il giudice applica la legge
nazionale.

2\. Qualora una parte non sia domiciliata nello Stato membro i cui giudici
sono aditi, il giudice, per stabilire se essa ha il domicilio in un altro
Stato membro, applica la legge di quest’ultimo Stato».  
  
---|---  
  
Il regolamento n. 805/2004

16

|

Ai sensi del suo articolo 1, il regolamento n. 805/2004 istituisce un titolo
esecutivo europeo per i crediti non contestati al fine di consentire, grazie
alla definizione di norme minime, la libera circolazione delle decisioni
giudiziarie, delle transazioni giudiziarie e degli atti pubblici in tutti gli
Stati membri senza che siano necessari, nello Stato membro dell’esecuzione,
procedimenti intermedi per il riconoscimento e l’esecuzione.  
  
---|---  
  
17

|

L’articolo 5 di tale regolamento, rubricato «Abolizione dell’exequatur», è
così formulato:

«La decisione giudiziaria che sia stata certificata come titolo esecutivo
europeo nello Stato membro d’origine è riconosciuta ed eseguita negli altri
Stati membri senza che sia necessaria una dichiarazione di esecutività e senza
che sia possibile opporsi al suo riconoscimento».  
  
---|---  
  
18

|

L’articolo 12, paragrafo 1, di detto regolamento è formulato come segue:

«La decisione giudiziaria relativa ad un credito non contestato ai sensi
dell’articolo 3, paragrafo 1, lettere b) o c), può essere certificata come
titolo esecutivo europeo solo se il procedimento giudiziario nello Stato
membro d’origine è conforme ai requisiti procedurali stabiliti dal presente
Capo».  
  
---|---  
  
19

|

Ai sensi dell’articolo 14, paragrafi 1 e 2, del regolamento n. 805/2004:

«1. La notificazione della domanda giudiziale o dell’atto equivalente e delle
citazioni a comparire in udienza al debitore può anche essere stata effettuata
secondo una delle seguenti forme:

|

a)

|

notificazione a mani proprie, presso l’indirizzo personale del debitore, a
persona con esso convivente o che lavori come dipendente nell’abitazione del
debitore;  
  
---|---  
  
b)

|

se il debitore è un lavoratore autonomo, o una persona giuridica,
notificazione in mani proprie nei suoi “locali commerciali” a una persona alle
dipendenze del debitore;  
  
---|---  
  
c)

|

deposito del documento nella cassetta delle lettere del debitore;  
  
---|---  
  
d)

|

deposito del documento presso un ufficio postale o un’autorità pubblica
competente e relativa comunicazione scritta depositata nella cassetta delle
lettere del debitore, purché dalla comunicazione scritta risulti chiaramente
la natura giudiziaria del documento o il fatto che tale comunicazione ha
l’efficacia legale della notificazione e che determina la decorrenza dei
termini ai fini del calcolo della loro scadenza;  
  
---|---  
  
e)

|

notificazione a mezzo posta senza avviso di ricevimento conformemente al
paragrafo 3, laddove il debitore è domiciliato nello Stato membro di origine;  
  
---|---  
  
f)

|

notificazione con mezzi elettronici attestata da conferma automatica della
trasmissione, a condizione che il debitore abbia preventivamente accettato in
modo esplicito questo metodo di notificazione.  
  
---|---  
  
2\. Ai fini del presente regolamento la notificazione di cui al paragrafo 1
non è ammissibile se l’indirizzo del debitore non è conosciuto con certezza».

Il regolamento n. 1393/2007  
  
20

|

Secondo il suo articolo 1, paragrafo 2, il regolamento (CE) n. 1393/2007 del
Parlamento europeo e del Consiglio, del 13 novembre 2007, relativo alla
notificazione e alla comunicazione negli Stati membri degli atti giudiziari ed
extragiudiziali in materia civile o commerciale («notificazione o
comunicazione degli atti») e che abroga il regolamento n. 1348/2000 (GU L 324,
pag. 79), non si applica quando non è noto il recapito della persona alla
quale deve essere notificato o comunicato l’atto.  
  
---|---  
  
21

|

L’articolo 19 del regolamento n. 1393/2007, intitolato «Mancata comparizione
del convenuto», è formulato nei termini seguenti:

«1. Quando un atto di citazione o un atto equivalente sia stato trasmesso ad
un altro Stato membro per la notificazione o la comunicazione, secondo le
disposizioni del presente regolamento, ed il convenuto non compaia, il giudice
non decide fintantoché non si abbia la prova:

|

a)

|

che l’atto è stato notificato o comunicato, secondo le forme prescritte dalla
legge dello Stato membro richiesto per la notificazione o la comunicazione
degli atti nell’ambito di procedimenti nazionali, a persone che si trovano sul
suo territorio; oppure  
  
---|---  
  
b)

|

che l’atto è stato effettivamente consegnato al convenuto o nella sua
residenza abituale secondo un’altra procedura prevista dal presente
regolamento,  
  
---|---  
  
e che, in ciascuna di tali eventualità, sia la notificazione o comunicazione
sia la consegna hanno avuto luogo in tempo utile affinché il convenuto abbia
avuto la possibilità di difendersi.

2\. Ciascuno Stato membro ha la facoltà di comunicare, a norma dell’articolo
23, paragrafo 1, che i propri giudici, nonostante le disposizioni del
paragrafo 1, e benché non sia pervenuto alcun certificato di avvenuta
notificazione o comunicazione o consegna, possono decidere se sussistono le
seguenti condizioni:

a)

|

l’atto è stato trasmesso secondo uno dei modi previsti dal presente
regolamento;  
  
---|---  
  
b)

|

dalla data di trasmissione dell’atto è trascorso un termine di almeno sei
mesi, che il giudice ritiene adeguato nel caso di specie;  
  
---|---  
  
c)

|

non è stato ottenuto alcun certificato malgrado tutta la diligenza usata
presso le autorità o gli organi competenti dello Stato richiesto.  
  
---|---  
  
3\. I paragrafi 1 e 2 non ostano a che il giudice adotti, in caso d’urgenza,
provvedimenti provvisori o cautelari.

4\. Quando un atto di citazione o un atto equivalente sia stato trasmesso ad
un altro Stato membro per la notificazione o la comunicazione secondo le
disposizioni del presente regolamento, e una decisione sia stata emessa nei
confronti di un convenuto non comparso, il giudice ha la facoltà di rimuovere
la preclusione derivante per il convenuto dallo scadere del termine di
impugnazione, se sussistono le seguenti condizioni:

a)

|

il convenuto, in assenza di colpa a lui imputabile, non ha avuto conoscenza
dell’atto in tempo utile per difendersi o della decisione per impugnarla; e  
  
---|---  
  
b)

|

i motivi di impugnazione del convenuto non sembrano del tutto privi di
fondamento.  
  
---|---  
  
La richiesta di rimuovere la preclusione deve essere presentata entro un
termine ragionevole a decorrere dal momento in cui il convenuto ha avuto
conoscenza della decisione.

Ciascuno Stato membro ha la facoltà di comunicare, a norma dell’articolo 23,
paragrafo 1, che tale domanda è inammissibile se è presentata dopo la scadenza
di un termine che indicherà nella propria comunicazione, purché tale termine
non sia inferiore ad un anno a decorrere dalla pronuncia della decisione.

5\. Il paragrafo 4 non si applica alle decisioni che riguardano lo stato o la
capacità delle persone».  
  
Il diritto nazionale

22

|

Gli articoli 185, 186 e 188 del codice di procedura civile tedesco
(Zivilprozessordnung) dispongono quanto segue in materia di notifica pubblica:

«Articolo 185 Notifica pubblica

La notifica può effettuarsi per avviso pubblico (notifica pubblica), quando

1\. il luogo di residenza dell’interessato sia sconosciuto e non sia possibile
effettuare la notifica dell’atto in questione ad un rappresentante o ad un
domiciliatario,

2\. nel caso di persone giuridiche, obbligate a fornire al registro delle
imprese un indirizzo professionale nel territorio nazionale, non sia possibile
effettuare la notifica né all’indirizzo registrato né all’indirizzo di una
persona autorizzata a ricevere notifiche iscritto nel registro delle imprese o
ad un altro indirizzo nazionale di cui si è a conoscenza senza aver svolto
indagini,

3\. una notifica all’estero non sia possibile o con tutta probabilità non
andrebbe a buon fine, oppure quando

4\. la notifica non possa effettuarsi, in quanto il luogo di notifica è il
domicilio di una persona che, ai sensi degli articoli 18-20 della legge
sull’ordinamento giudiziario, è sottratta alla giurisdizione.

Articolo 186 Autorizzazione ed esecuzione della notifica pubblica

1) Sull’autorizzazione della notifica pubblica decide il tribunale investito
della causa. La decisione può avvenire senza trattazione orale.

2) La notifica pubblica viene effettuata attraverso l’affissione di un avviso
nell’albo del tribunale o attraverso il suo inserimento in un sistema
informativo elettronico che è pubblicamente accessibile all’interno del
tribunale. In aggiunta l’avviso può essere pubblicato in un sistema
elettronico di informazione e comunicazione destinato dal tribunale agli
avvisi. L’avviso deve indicare

|

1.

|

la persona per conto della quale l’atto è notificato,  
  
---|---  
  
2.

|

il nome e l’ultimo indirizzo conosciuto del destinatario della notifica,  
  
---|---  
  
3.

|

la data, il numero di riferimento del documento e l’indicazione dell’oggetto
della causa, nonché  
  
---|---  
  
4.

|

il luogo in cui il documento può essere consultato.  
  
---|---  
  
L’avviso deve contenere l’indicazione che si tratta della notifica pubblica di
un documento e che da tale notifica possono decorrere termini alla scadenza
dei quali l’interessato rischia la perdita dei diritti. Nel caso di notifica
di una citazione, l’avviso deve indicare anche che il documento contiene la
citazione in udienza e che non comparendo si possono subire conseguenze
giuridiche negative.

3) Nel fascicolo va annotata la data in cui l’avviso è stato affisso e la data
in cui è stato ritirato.

(...)

Articolo 188 Momento della notifica pubblica

Il documento si considera notificato trascorso un mese dall’affissione
dell’avviso. Il tribunale investito della causa può stabilire un termine più
lungo».  
  
23

|

L’articolo 331 del codice di procedura civile tedesco, rubricato «Sentenza
contumaciale contro il convenuto», così dispone:

«1. Qualora l’attore richieda la pronuncia della sentenza contumaciale contro
il convenuto non comparso all’udienza stabilita per la trattazione orale, gli
argomenti di fatto dedotti in udienza dall’attore sono da considerare come
ammessi. Ciò non vale per gli argomenti relativi alla competenza del tribunale
ai sensi dell’articolo 29, paragrafo 2, o dell’articolo 38.

2\. Se gli argomenti avanzati dall’attore giustificano la domanda formulata,
essa dev’essere accolta; in caso contrario, l’azione dev’essere respinta.

3\. Nel caso in cui, contravvenendo all’articolo 276, paragrafi 1, prima
frase, e 2, il convenuto non abbia comunicato in tempo utile l’intenzione di
difendersi contro l’azione, il tribunale, su istanza dell’attore, decide senza
trattazione orale; ciò non vale se la comunicazione del convenuto perviene
prima che la sentenza firmata dai giudici sia trasmessa alla cancelleria.
L’istanza può essere proposta già nella domanda giudiziale. Il tribunale può
pronunciarsi senza trattazione orale anche nel caso in cui l’argomento
avanzato dall’attore non conferisca fondamento a una sua domanda accessoria, a
condizione che l’attore sia stato informato di tale possibilità prima che il
tribunale si pronunci».  
  
---|---  
  
Causa principale e questioni pregiudiziali

24

|

Il sig. de Visser è titolare del nome di dominio e responsabile del sito
Internet www.*****.de. Sotto il link «Fotos und Videos» (foto e video) di tale
sito Internet è possibile vedere una fotografia di G. Dopo aver cliccato sul
link «für weitere Fotos hier klicken» (per altre foto cliccare qui), si
possono vedere diverse foto della ricorrente in cui la suddetta compare in
parte nuda.  
  
---|---  
  
25

|

La vicenda ha origine all’incirca nel 2003, allorché G si è interessata al
sito Internet e alle prestazioni di servizi del sig. de Visser, contattandolo
per questa ragione. In seguito, quest’ultimo, tramite una collaboratrice e un
fotografo da lui incaricato, ha fatto scattare alcune fotografie di G in
Germania, al fine di utilizzarle «per una festa» («für eine Party»). Tuttavia,
G non ha mai dato il suo consenso alla pubblicazione di tali foto. La
questione della pubblicazione su Internet di dette foto non è stata peraltro
mai discussa con la stessa e quindi non è mai stata oggetto di un accordo
concreto.  
  
---|---  
  
26

|

Soltanto nel 2009 G, attraverso alcuni colleghi di lavoro, G è venuta a
conoscenza della pubblicazione su Internet delle fotografie in discorso.  
  
---|---  
  
27

|

Sia l’avviso legale del sito Internet in questione, sia la banca dati della
DENIC (registro di dominio .de) indicano come «Admin-C» (administrative
contact) il sig. N*****, con indirizzo a Dortmund (Germania). Nell’elenco
telefonico di Dortmund, tuttavia, nessuno risulta iscritto sotto questo nome.  
  
---|---  
  
28

|

Il luogo in cui si trova il server che ospita il sito Internet in questione
non è noto.  
  
---|---  
  
29

|

Nell’avviso legale del sito Internet www.*****.de, il sig. de Visser figura
come titolare del dominio con un indirizzo a Terneuzen (Paesi Bassi) e un
indirizzo postale a Venlo (Paesi Bassi). Non è stato tuttavia possibile
effettuare una notifica a tali indirizzi, in quanto tutta la corrispondenza
inviata è tornata al mittente con l’annotazione «Sconosciuto presso tale
indirizzo». Su richiesta, il consolato del Regno dei Paesi Bassi a Monaco di
Baviera (Germania) ha dichiarato che il sig. de Visser non era iscritto in
nessun registro anagrafico nei Paesi Bassi.  
  
---|---  
  
30

|

Dopo la concessione del gratuito patrocinio a G, il giudice del rinvio ha
ordinato, in data 8 febbraio 2010, la notifica pubblica della domanda
giudiziale, e ha disposto che si procedesse a una fase preparatoria scritta.
In precedenza, nel contesto del procedimento per il gratuito patrocinio, si
era tentato invano di far pervenire al sig. de Visser lo schema della domanda
giudiziale per la normale via postale a diversi indirizzi.  
  
---|---  
  
31

|

La notifica pubblica della domanda giudiziale, conformemente al codice di
procedura civile tedesco, è stata effettuata mediante affissione di un avviso
relativo a tale notifica nell’albo del Landgericht Regensburg dall’11 febbraio
al 15 marzo 2010. Alla data dell’adozione della decisione di rinvio, i termini
impartiti al sig. de Visser in detta notifica per comunicare la propria
intenzione di difendersi erano scaduti senza che egli avesse reagito. Secondo
il giudice del rinvio, tenuto conto delle circostanze, si deve supporre che ad
oggi egli non abbia avuto conoscenza del procedimento dinanzi ad esso avviato.  
  
---|---  
  
32

|

Tale giudice aggiunge che, se la possibilità di una notifica pubblica della
domanda giudiziale secondo il diritto nazionale dovesse venire meno a fronte
delle norme di diritto dell’Unione, a G resterebbe solo la possibilità di
indicare altri indirizzi del sig. de Visser presso i quali effettuare tale
notifica, il che le risulterebbe probabilmente impossibile, non conoscendo
tali indirizzi o non potendoli accertare. Orbene, ciò potrebbe essere
incompatibile con l’articolo 47, primo comma, della Carta, in quanto G
verrebbe allora di fatto privata del diritto a un ricorso giurisdizionale
effettivo che le è garantito.  
  
---|---  
  
33

|

Nutrendo, peraltro, alcuni dubbi quanto all’applicabilità e
all’interpretazione del regolamento n. 44/2001 nonché alla determinazione del
diritto sostanziale applicabile all’azione principale, il Landgericht
Regensburg ha deciso di sospendere il giudizio e di sottoporre alla Corte le
seguenti questioni pregiudiziali:

|

«1)

|

Se l’articolo 6, paragrafo 1, primo comma, prima parte della frase, [TUE], in
combinato disposto con l’articolo 47, secondo comma, prima frase, della Carta
(...) o altre disposizioni normative europee ostino ad una “notifica pubblica”
secondo il diritto nazionale (ai sensi degli articoli 185-188 del codice di
procedura civile tedesco, mediante affissione dell’avviso di notifica
nell’albo dell’organo giurisdizionale che dispone la notifica per la durata di
un mese), qualora la controparte di una controversia civile (in fase iniziale)
indichi sul proprio sito Internet un indirizzo nel territorio dell’Unione
europea ma la notifica non sia possibile in assenza di un domicilio del
convenuto in tale luogo, e qualora non sia altrimenti possibile accertare dove
il convenuto si trovi al momento  
  
---|---  
  
2)

|

Qualora la [prima] questione (...) debba essere risolta affermativamente:

Se il giudice nazionale debba disapplicare le disposizioni nazionali che
consentono una notifica pubblica, conformemente alla giurisprudenza sinora
elaborata dalla Corte di giustizia (da ultimo sentenza del 12 gennaio 2010,
Petersen, C-341/08, Racc. pag. I-47) anche qualora il diritto nazionale
attribuisca tale potere di disapplicazione solo alla Corte costituzionale
federale (tedesca)

e

se la ricorrente, per poter far valere i propri diritti, debba comunicare
all’ufficio giudiziario un nuovo indirizzo del convenuto cui possa essere
validamente effettuata una nuova notifica della domanda giudiziale, atteso
che, secondo il diritto nazionale, in assenza di notifica pubblica e di
conoscenza del domicilio del convenuto non sarebbe possibile celebrare il
processo.  
  
---|---  
  
3)

|

Qualora la [prima] questione (...) debba essere risolta negativamente, se nel
caso di specie l’articolo 26, paragrafo 2, del regolamento (...) n. 44/2001
(...) osti all’emissione di una sentenza contumaciale ai sensi dell’articolo
331 del codice di procedura civile tedesco e quindi di un titolo esecutivo per
crediti non contestati nell’accezione del regolamento (...) n. 805/2004 (...),
nella misura in cui si chiede la condanna al pagamento dei danni morali per un
importo pari ad almeno EUR 20000,00 più interessi, e delle spese legali per un
importo pari a EUR 1419,19 più interessi.  
  
---|---  
  
Le seguenti questioni sono rispettivamente subordinate alla possibilità che la
ricorrente possa proseguire la causa conformemente alle soluzioni date dalla
Corte di giustizia [alla prima e alla terza] questione (...):

4)

|

In considerazione degli articoli 4, paragrafo 1, e 5, punto 3, del regolamento
n. 44/2001, se quest’ultimo sia applicabile anche a casi in cui il convenuto
di un processo civile, al quale viene intimato, in relazione alla gestione di
un sito Internet, di cessare un comportamento, di fornire informazioni e di
pagare danni morali, sia (presumibilmente) cittadino dell’Unione ai sensi
dell’articolo 9, seconda frase, TUE, ma il suo domicilio sia ignoto e sia
quindi ipotizzabile, benché non certo, che egli si trovi attualmente fuori del
territorio dell’Unione e anche fuori della sfera residua di applicazione
territoriale della Convenzione concernente la competenza giurisdizionale e
l’esecuzione delle decisioni in materia civile e commerciale, conclusa a
Lugano il 16 settembre 1988, e l’esatta ubicazione del server che ospita il
sito Internet non sia nota, ma appaia molto probabile che si trovi sul
territorio dell’Unione.  
  
---|---  
  
5)

|

Qualora il regolamento n. 44/2001 sia applicabile alla fattispecie: se, per
l’ipotesi di (rischio di) violazione di diritti della personalità attraverso
contenuti di un sito Internet, la locuzione «luogo in cui l’evento dannoso
(...) può avvenire», di cui all’articolo 5, punto 3, del suddetto regolamento,
debba essere interpretata nel senso che

[la ricorrente] può promuovere un’azione diretta a far cessare un
comportamento, a ottenere informazioni e il risarcimento dei danni contro il
gestore del sito Internet, indipendentemente dal luogo (all’interno o al di
fuori del territorio dell’Unione) in cui il convenuto è domiciliato, anche
dinanzi ai giudici di qualunque Stato membro in cui il sito Internet può
essere consultato,

oppure

la competenza giurisdizionale dei giudici di uno Stato membro — in cui il
convenuto non è stabilito né vi sono indizi di un suo soggiorno nel medesimo —
presuppone che, oltre alla mera accessibilità tecnica, sussista uno specifico
collegamento dei contenuti controversi o del sito Internet con lo Stato del
foro (collegamento di carattere territoriale).  
  
---|---  
  
6)

|

Qualora sia richiesto un siffatto specifico collegamento con lo Stato del
foro: secondo quali criteri esso vada riscontrato.

Se assume rilievo il fatto che il sito Internet controverso si rivolga, alla
luce delle scelte del gestore, specificamente (anche) agli utenti di Internet
dello Stato del foro, o se sia sufficiente al riguardo che le informazioni
accessibili su tale sito presentino un collegamento oggettivo con lo Stato del
foro, nel senso che, secondo le circostanze del caso concreto ed in
particolare in base al contenuto del sito controverso, un conflitto tra
interessi contrapposti — l’interesse della ricorrente al rispetto del proprio
diritto della personalità e l’interesse del gestore ad impostare
discrezionalmente il proprio sito — possa effettivamente essersi verificato o
potrà verificarsi nello Stato del foro per il fatto che uno o più conoscenti
della persona il cui diritto della personalità è stato leso abbiano preso
visione del contenuto di tale sito Internet.  
  
---|---  
  
7)

|

Se al fine del riscontro di tale specifico collegamento con lo Stato del foro
sia rilevante il numero di accessi al sito Internet controverso operati a
partire da tale Stato.  
  
---|---  
  
8)

|

Nel caso in cui il giudice del rinvio, a seconda delle risposte date alle
questioni che precedono, sia competente a statuire sulla domanda giudiziale:
se i principi giuridici di cui alla sentenza della Corte di giustizia del 7
marzo 1995, Shevill e a. (C-68/93, Racc. pag. I-415) siano validi anche per la
fattispecie precedentemente descritta.  
  
---|---  
  
9)

|

Ove, ai fini della sussistenza della competenza giurisdizionale, non sia
necessario alcuno specifico collegamento con lo Stato del foro, oppure ove,
per poter presumere che tale collegamento esista, basti che le informazioni
controverse presentino un collegamento oggettivo con lo Stato del foro, nel
senso che un conflitto tra contrapposti interessi, alla luce delle circostanze
del caso concreto ed in particolare in base al contenuto del sito Internet
controverso, possa essersi effettivamente verificato o potrà verificarsi nello
Stato del foro per il fatto che uno o più conoscenti della persona il cui
diritto della personalità è stato leso abbiano preso visione del contenuto di
tale sito, e l’accertamento di un tale specifico collegamento non presupponga
il riscontro di un numero minimo di accessi al sito controverso a partire
dallo Stato del foro, ovvero qualora il regolamento n. 44/2001 non sia affatto
applicabile alla fattispecie:

se l’articolo 3, paragrafi 1 e 2, della direttiva 2000/31 (...) vada
interpretato nel senso che alle relative disposizioni va attribuito carattere
di norme di diritto internazionale privato, nel senso che esse, anche
nell’ambito del diritto civile, prescrivono la sola applicazione del diritto
vigente nel paese d’origine con esclusione delle norme di conflitto nazionali,

oppure

tali disposizioni costituiscono un correttivo sul piano giuridico sostanziale,
attraverso il quale l’esito fattuale e giuridico del diritto individuato come
applicabile in base alle norme di conflitto nazionali viene modificato sotto
il profilo del contenuto e ridotto alle prescrizioni del paese d’origine.  
  
---|---  
  
10)

|

Per il caso in cui l’articolo 3, paragrafi 1 e 2, della direttiva 2000/31
(...) abbia carattere di norma di diritto internazionale privato:

se le disposizioni citate prescrivano esclusivamente la sola applicazione del
diritto sostanziale vigente nel paese d’origine o anche l’applicazione delle
norme di conflitto ivi in vigore, con la conseguenza che continui ad essere
possibile il rinvio da parte del diritto del paese d’origine al diritto del
paese di destinazione.  
  
---|---  
  
11)

|

Per il caso in cui l’articolo 3, paragrafi 1 e 2, della direttiva 2000/31
(...) abbia carattere di norma di diritto internazionale privato:

se ai fini della determinazione del luogo di stabilimento del prestatore di
servizi si debba fare riferimento al (presunto) domicilio attuale dello
stesso, al domicilio al momento dell’inizio della pubblicazione delle foto
della ricorrente o alla (presunta) ubicazione del server che ospita il sito
Internet».  
  
---|---  
  
34

|

Con lettera del 28 ottobre 2011, la cancelleria della Corte ha trasmesso al
giudice del rinvio una copia della sentenza del 25 ottobre 2011, eDate
Advertising e a. (C-509/09 e C-161/10, Racc. pag. I-10269), invitandolo a
comunicarle se, alla luce di tale sentenza, quest’ultimo intendesse mantenere
le questioni pregiudiziali dalla quinta all’undicesima.  
  
---|---  
  
35

|

Con decisioni del 10 e 16 novembre 2011, pervenute alla Corte rispettivamente
il 10 e il 16 novembre 2011, il giudice del rinvio ha comunicato a
quest’ultima che avrebbe ritirato le questioni dalla quinta alla decima, ma
che avrebbe mantenuto l’undicesima, riformulandola nei termini seguenti:

«Se, tenuto conto della [citata] sentenza (...) eDate Advertising e a.,
l’articolo 3, paragrafi 1 e 2, della direttiva 2000/31 (...) debba essere
interpretato nel senso che, qualora il luogo di stabilimento del prestatore
sia sconosciuto e potrebbe trovarsi fuori del territorio dell’Unione (...), il
diritto che occorre applicare nell’ambito coordinato sia esclusivamente quello
dello Stato membro in cui la persona lesa ha il suo domicilio o la sua
residenza permanente o

se nell’ambito coordinato dalla direttiva 2000/31 (...) occorra garantire che
il prestatore di un servizio del commercio elettronico non sia soggetto a
condizioni più severe di quelle previste dal diritto sostanziale applicabile
nello Stato membro di cui il prestatore ha presumibilmente la cittadinanza o

se in tal caso, nell’ambito coordinato dalla direttiva 2000/31 (...) occorra
garantire che il prestatore di un servizio del commercio elettronico non sia
soggetto a condizioni più severe di quelle previste dal diritto sostanziale
applicabile nell’insieme degli Stati membri».  
  
---|---  
  
36

|

In tale contesto, la Corte è chiamata a pronunciarsi unicamente sulle prime
quattro questioni inizialmente sollevate e sull’ultima questione, come
riformulata.  
  
---|---  
  
Sulle questioni pregiudiziali

Sulla quarta questione

37

|

Con la quarta questione, che occorre esaminare per prima, il giudice del
rinvio intende sapere, in sostanza, se, in circostanze come quelle di cui alla
causa principale, l’articolo 4, paragrafo 1, del regolamento n. 44/2001 debba
essere interpretato nel senso che osta all’applicazione dell’articolo 5, punto
3, del medesimo regolamento a un’azione risarcitoria per danni derivanti dalla
gestione di un sito Internet, promossa contro un convenuto che è probabilmente
cittadino dell’Unione, ma che si trova in luogo sconosciuto.  
  
---|---  
  
38

|

Nella decisione di rinvio, detto giudice precisa infatti che, anche se
numerosi elementi indicano che il convenuto si trova nel territorio
dell’Unione, tale circostanza non è assolutamente certa. Tale giudice
s’interroga quindi in particolare sull’interpretazione del criterio espresso
con la locuzione «non è domiciliato nel territorio di uno Stato membro» che
imporrebbe, in forza dell’articolo 4, paragrafo 1, del regolamento n. 44/2001,
l’applicazione delle norme nazionali sulla competenza anziché delle norme
uniformi di detto regolamento.  
  
---|---  
  
39

|

A tale proposito, occorre rammentare, da un lato, che, nel caso in cui il
domicilio del convenuto cittadino di uno Stato membro non sia noto,
l’applicazione delle norme uniformi sulla competenza dettate dal regolamento
n. 44/2001 in luogo di quelle in vigore nei diversi Stati membri è conforme
all’imperativo della certezza del diritto e all’obiettivo, perseguito da detto
regolamento, di rafforzare la tutela giuridica delle persone stabilite
nell’Unione, consentendo nel contempo all’attore di individuare agevolmente il
giudice al quale può rivolgersi e al convenuto di prevedere ragionevolmente
quello dinanzi al quale può essere citato (v., in tal senso, sentenza del 17
novembre 2011, Hypoteční banka, C-327/10, Racc. pag. I-11543, punto 44).  
  
---|---  
  
40

|

Dall’altro lato, la locuzione «non è domiciliato nel territorio di uno Stato
membro», impiegata all’articolo 4, paragrafo 1, del regolamento n. 44/2001,
dev’essere intesa nel senso che l’applicazione delle norme nazionali anziché
delle norme uniformi sulla competenza è possibile solo se il giudice adito
dispone di indizi probatori che gli consentano di ritenere che il convenuto,
cittadino dell’Unione non domiciliato nello Stato membro di detto giudice, sia
effettivamente domiciliato al di fuori del territorio dell’Unione (v., in tale
senso, sentenza Hypoteční banka, cit., punto 42).  
  
---|---  
  
41

|

In assenza di tali indizi probatori, in forza del regolamento n. 44/2001 la
competenza internazionale di un giudice di uno Stato membro è accertata quando
sono soddisfatte le condizioni per l’applicazione di una delle norme sulla
competenza previste da tale regolamento, in particolare dell’articolo 5, punto
3, in materia di illeciti civili dolosi o colposi.  
  
---|---  
  
42

|

In considerazione di quanto precede, occorre rispondere alla quarta questione
dichiarando che, in circostanze come quelle di cui al procedimento principale,
l’articolo 4, paragrafo 1, del regolamento n. 44/2001 dev’essere interpretato
nel senso che non osta all’applicazione dell’articolo 5, punto 3, del medesimo
regolamento ad un’azione risarcitoria per danni derivanti dalla gestione di un
sito Internet, promossa contro un convenuto che è probabilmente cittadino
dell’Unione, ma che si trova in luogo sconosciuto, se il giudice adito non
dispone di indizi probatori che gli consentano di ritenere che detto convenuto
sia effettivamente domiciliato al di fuori del territorio dell’Unione.  
  
---|---  
  
Sulla prima questione e sulla prima parte della terza questione

43

|

Con la prima questione e la prima parte della terza questione, che occorre
esaminare congiuntamente, il giudice del rinvio intende sapere, in sostanza,
se il diritto dell’Unione debba essere interpretato nel senso che osta alla
pronuncia di una sentenza contumaciale nei confronti di un convenuto al quale,
nell’impossibilità di reperirlo, la domanda giudiziale è stata notificata
mediante notifica pubblica secondo il diritto nazionale.  
  
---|---  
  
44

|

A tale proposito occorre anzitutto rilevare che il regolamento n. 44/2001, al
pari della Convenzione del 27 settembre 1968, concernente la competenza
giurisdizionale e l’esecuzione delle decisioni in materia civile e commerciale
(GU 1972, L 299, pag. 32), come modificata dalle successive convenzioni
relative all’adesione dei nuovi Stati membri a tale Convenzione, non ha
l’obiettivo di unificare le norme di diritto processuale degli Stati membri,
bensì di ripartire le competenze giurisdizionali ai fini della soluzione delle
controversie in materia civile e commerciale nell’ambito delle relazioni tra
tali Stati e di facilitare l’esecuzione delle decisioni giudiziarie (sentenza
Hypoteční banka, cit., punto 37).  
  
---|---  
  
45

|

Se è vero che, in assenza di una regolamentazione sistematica delle procedure
interne da parte del diritto dell’Unione spetta agli Stati membri, nell’ambito
della loro autonomia procedurale, dettare le norme di procedura applicabili
alle azioni avviate dinanzi ai loro organi giurisdizionali, dette norme non
devono pregiudicare il diritto dell’Unione, in particolare le disposizioni del
regolamento n. 44/2001.  
  
---|---  
  
46

|

Ne consegue che, nell’ambito di applicazione del suddetto regolamento, un
giudice nazionale può, in forza di una disposizione del suo diritto nazionale,
procedere contro una persona il cui domicilio non è noto solo se le norme
sulla competenza previste da tale medesimo regolamento non vi ostino.  
  
---|---  
  
47

|

Per quanto riguarda le condizioni che devono essere rispettate nell’ambito del
procedimento, è necessario ricordare che le disposizioni del regolamento n.
44/2001 complessivamente considerate esprimono l’intenzione di aver cura che,
nell’ambito degli obiettivi dello stesso, i procedimenti che portano
all’adozione di decisioni giurisdizionali si svolgano nel rispetto dei diritti
della difesa (v. sentenze del 21 maggio 1980, Denilauler, 125/79, Racc. pag.
1553, punto 13, e del 2 aprile 2009, Gambazzi, C-394/07, Racc. pag. I-2563,
punto 23).  
  
---|---  
  
48

|

Tuttavia, il principio di tutela dei diritti della difesa, quale previsto
anche dall’articolo 47 della Carta, deve essere attuato nel rispetto del
diritto dell’attore di adire un giudice che statuisca sulla fondatezza delle
sue pretese.  
  
---|---  
  
49

|

A questo proposito la Corte ha dichiarato, al punto 29 della citata sentenza
Gambazzi, che i diritti fondamentali, quali il rispetto dei diritti della
difesa, non costituiscono prerogative assolute, ma possono soggiacere a
restrizioni. Tuttavia, queste ultime devono rispondere effettivamente ad
obiettivi d’interesse generale perseguiti dal provvedimento di cui trattasi e
non costituire, rispetto allo scopo perseguito, una violazione smisurata di
detti diritti.  
  
---|---  
  
50

|

Al riguardo è necessario rammentare che la Corte ha già dichiarato che
l’esigenza di evitare situazioni di diniego di giustizia in cui si verrebbe a
trovare un attore a causa dell’impossibilità di reperire il convenuto
configura un siffatto obiettivo di interesse generale (sentenza Hypoteční
banka, cit., punto 51).  
  
---|---  
  
51

|

Per quanto riguarda la necessità di evitare una violazione smisurata dei
diritti della difesa, occorre osservare che essa trova espressione nel
disposto dell’articolo 26, paragrafo 2, del regolamento n. 44/2001, secondo
cui il giudice è tenuto a sospendere il processo fin quando non si sarà
accertato che al convenuto è stata data la possibilità di ricevere la domanda
giudiziale o un atto equivalente in tempo utile per poter presentare le
proprie difese, ovvero che è stato fatto tutto il possibile in tal senso.  
  
---|---  
  
52

|

Per quanto attiene, da un lato, all’applicabilità di tale disposizione, si
deve anzitutto rilevare che, in circostanze come quelle di cui al procedimento
principale, essa non è esclusa dalle norme richiamate all’articolo 26,
paragrafi 3 e 4, del regolamento n. 44/2001, ossia rispettivamente l’articolo
19 del regolamento n. 1393/2007 e l’articolo 15 della Convenzione dell’Aia del
1965.  
  
---|---  
  
53

|

Certamente, la regolarità della notifica della domanda giudiziale ad un
convenuto contumace dev’essere valutata sulla base delle disposizioni di detta
Convenzione (sentenza del 13 ottobre 2005, Scania Finance France, C-522/03,
Racc. pag. I-8639, punto 30) e, a maggior ragione, alla luce delle
disposizioni del regolamento n. 1393/2007. Tuttavia, tale regola vale soltanto
a condizione che dette disposizioni siano applicabili. Orbene, tanto
l’articolo 1, paragrafo 2, del regolamento n. 1393/2007, quanto l’articolo 1,
secondo comma, della Convenzione dell’Aia del 1965 prevedono che tali
strumenti «non si applica[no] quando non è noto il recapito della persona alla
quale deve essere notificato o comunicato l’atto».  
  
---|---  
  
54

|

Si deve quindi rilevare che, in circostanze come quelle del procedimento
principale, non essendo noto l’indirizzo del convenuto non trovano
applicazione né l’articolo 19 del regolamento n. 1393/2007, né l’articolo 15
della Convenzione dell’Aia del 1965.  
  
---|---  
  
55

|

Per quanto riguarda, d’altro lato, l’interpretazione dell’articolo 26,
paragrafo 2, del regolamento n. 44/2001, tale disposizione dev’essere intesa,
come recentemente dichiarato dalla Corte, nel senso che, nel caso in cui non
sia dimostrato che al convenuto è stata data la possibilità di ricevere la
domanda giudiziale, il giudice competente in base a detto regolamento può
legittimamente far proseguire il procedimento solo qualora sia stato fatto
tutto il possibile per consentire al convenuto di presentare le proprie
difese. A tal fine il giudice adito deve assicurarsi che siano state condotte
tutte le indagini richieste dai principi di diligenza e di buona fede per
rintracciare detto convenuto (v. sentenza Hypoteční banka, cit., punto 52).  
  
---|---  
  
56

|

È vero che, anche se tali condizioni sono rispettate, la possibilità di
proseguire il procedimento all’insaputa del convenuto mediante «notifica
pubblica», come nel procedimento principale, limita i diritti della difesa di
tale convenuto. Detta limitazione, tuttavia, è giustificata alla luce del
diritto dell’attore ad una tutela effettiva dal momento che, in mancanza di
una notifica di questo tipo, tale diritto resterebbe lettera morta (v.
sentenza Hypoteční banka, cit., punto 53).  
  
---|---  
  
57

|

Infatti, contrariamente alla situazione del convenuto che, qualora sia stato
privato della possibilità di difendersi efficacemente, avrà la possibilità di
far rispettare i diritti della difesa opponendosi, in forza dell’articolo 34,
punto 2, del regolamento n. 44/2001, al riconoscimento della decisione
pronunciata nei suoi confronti, l’attore rischia di essere privato di
qualunque possibilità di ricorso (v. sentenza Hypoteční banka, cit., punto
54).  
  
---|---  
  
58

|

Dalla giurisprudenza della Corte europea dei diritti dell’uomo emerge peraltro
che il diritto di adire un giudice, garantito dall’articolo 6, paragrafo 1,
della Convenzione europea per la salvaguardia dei diritti dell’uomo e delle
libertà fondamentali, firmata a Roma il 4 novembre 1950, che corrisponde
all’articolo 47, secondo comma, della Carta, non osta a una «citazione
mediante affissione» («citation par voie d’affichage»), purché i diritti degli
interessati siano debitamente tutelati (v. Corte eur. D.U., decisione Nunes
Dias/Portogallo del 10 aprile 2003, Recueil des arrêts et décisions 2003-IV).  
  
---|---  
  
59

|

Si deve quindi rispondere alla prima questione e alla prima parte della terza
questione dichiarando che il diritto dell’Unione dev’essere interpretato nel
senso che non osta alla pronuncia di una sentenza contumaciale nei confronti
di un convenuto al quale, nell’impossibilità di reperirlo, la domanda
giudiziale è stata notificata mediante pubblicazione secondo il diritto
nazionale, a condizione che il giudice adito si sia prima assicurato che siano
state condotte tutte le ricerche imposte dai principi di diligenza e di buona
fede per rintracciare tale convenuto.  
  
---|---  
  
Sulla seconda questione

60

|

In considerazione della risposta fornita, al punto precedente, alla prima
questione, non è necessario rispondere alla seconda.  
  
---|---  
  
Sulla seconda parte della terza questione

61

|

Con la seconda parte della terza questione, il giudice del rinvio intende
sapere, in sostanza, se il diritto dell’Unione debba essere interpretato nel
senso che osta alla certificazione, in quanto titolo esecutivo europeo ai
sensi del regolamento n. 805/2004, di una sentenza contumaciale pronunciata
nei confronti di un convenuto il cui indirizzo non è noto.  
  
---|---  
  
62

|

Vero è che una sentenza contumaciale è da annoverarsi tra i titoli esecutivi,
ai sensi dell’articolo 3 di detto regolamento, atti a essere certificati come
titolo esecutivo europeo. Come sottolineato dal considerando 6 del regolamento
n. 805/2004, l’assenza di contestazioni da parte del debitore come descritta
all’articolo 3, paragrafo 1, lettera b), di tale regolamento può assumere la
forma di mancata comparizione in un’udienza davanti al giudice o mancata
osservanza dell’invito di un giudice a notificare per iscritto l’intenzione di
difendere la propria causa.  
  
---|---  
  
63

|

Tuttavia, ai sensi dell’articolo 14, paragrafo 2, del medesimo regolamento,
«ai fini del presente regolamento la notificazione di cui al paragrafo 1 non è
ammissibile se l’indirizzo del debitore non è conosciuto con certezza».  
  
---|---  
  
64

|

Dal tenore letterale stesso del regolamento n. 805/2004 emerge quindi che una
sentenza contumaciale pronunciata in caso di impossibilità di determinare il
domicilio del convenuto non può essere certificata come titolo esecutivo
europeo. Tale conclusione discende anche da un’analisi degli obiettivi e della
sistematica di tale regolamento. Infatti, detto regolamento predispone un
meccanismo di deroga al regime comune di riconoscimento delle sentenze, le cui
condizioni sono soggette per principio a un’interpretazione restrittiva.  
  
---|---  
  
65

|

Inoltre, il considerando 10 del regolamento n. 805/2004 sottolinea che, nel
caso di una decisione relativa a un credito non contestato resa in uno Stato
membro nei confronti di un debitore contumace, la soppressione di qualsiasi
controllo nello Stato membro dell’esecuzione è intrinsecamente legata e
subordinata all’esistenza di garanzie sufficienti del rispetto dei diritti
della difesa.  
  
---|---  
  
66

|

Orbene, come risulta dal punto 57 della presente sentenza, la possibilità per
il convenuto di opporsi al riconoscimento della sentenza pronunciata nei suoi
confronti in forza dell’articolo 34, punto 2, del regolamento n. 44/2001
consente a quest’ultimo di far rispettare i suoi diritti della difesa. Tale
garanzia verrebbe tuttavia meno se, in circostanze come quelle di cui al
procedimento principale, una sentenza contumaciale pronunciata nei confronti
di un convenuto che non ha avuto conoscenza del procedimento fosse certificata
come titolo esecutivo europeo.  
  
---|---  
  
67

|

Si deve quindi dichiarare che una sentenza contumaciale pronunciata nei
confronti di un convenuto il cui indirizzo non è noto non può essere
certificata come titolo esecutivo europeo ai sensi del regolamento n.
805/2004.  
  
---|---  
  
68

|

Occorre di conseguenza rispondere alla seconda parte della terza questione
dichiarando che il diritto dell’Unione dev’essere interpretato nel senso che
osta alla certificazione come titolo esecutivo europeo, ai sensi del
regolamento n. 805/2004, di una sentenza contumaciale pronunciata nei
confronti di un convenuto il cui indirizzo non è noto.  
  
---|---  
  
Sull’undicesima questione

69

|

Con la sua undicesima questione, il giudice del rinvio chiede, in sostanza, se
l’articolo 3, paragrafi 1 e 2, della direttiva 2000/31 debba essere
interpretato nel senso che trova applicazione nel caso in cui il luogo di
stabilimento del prestatore di servizi della società dell’informazione sia
sconosciuto.  
  
---|---  
  
70

|

A tale proposito, è necessario constatare che dalla citata sentenza eDate
Advertising e a. emerge chiaramente che lo stabilimento del prestatore di
servizi della società dell’informazione in questione in uno Stato membro
costituisce tanto la ragion d’essere quanto la condizione per l’applicazione
del meccanismo istituito dall’articolo 3 della direttiva 2000/31. Infatti,
detto meccanismo è diretto a garantire la libera circolazione dei servizi
della società dell’informazione tra gli Stati membri mediante
l’assoggettamento di detti servizi alla normativa dello Stato membro di
stabilimento dei loro prestatori (sentenza eDate Advertising e a., cit., punto
66).  
  
---|---  
  
71

|

Poiché la possibilità di applicare l’articolo 3, paragrafi 1, e 2, della
suddetta direttiva è dunque subordinata all’individuazione dello Stato membro
nel territorio del quale il prestatore del servizio della società
dell’informazione in questione è effettivamente stabilito (sentenza eDate
Advertising e a., cit., punto 68), spetta al giudice del rinvio verificare se
il convenuto nel procedimento principale sia effettivamente stabilito nel
territorio di uno Stato membro. In mancanza di tale stabilimento, il
meccanismo previsto dall’articolo 3, paragrafo 2, della direttiva 2000/31 non
si applica.  
  
---|---  
  
72

|

In tale contesto, occorre rispondere all’undicesima questione dichiarando che
l’articolo 3, paragrafi 1 e 2, della direttiva 2000/31 non trova applicazione
nel caso in cui il luogo di stabilimento del prestatore di servizi della
società dell’informazione sia sconosciuto, dato che l’applicazione di tale
disposizione è subordinata all’individuazione dello Stato membro nel
territorio del quale il prestatore di cui trattasi è effettivamente stabilito.  
  
---|---  
  
Sulle spese

73

|

Nei confronti delle parti nel procedimento principale la presente causa
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.  
  
---|---  
|

Per questi motivi, la Corte (Prima Sezione) dichiara:  
  
---|---  
|  |

1)

|

In circostanze come quelle di cui al procedimento principale, l’articolo 4,
paragrafo 1, del regolamento (CE) n. 44/2001 del Consiglio, del 22 dicembre
2000, concernente la competenza giurisdizionale, il riconoscimento e
l’esecuzione delle decisioni in materia civile e commerciale dev’essere
interpretato nel senso che non osta all’applicazione dell’articolo 5, punto 3,
del medesimo regolamento a un’azione risarcitoria per danni derivanti dalla
gestione di un sito Internet, promossa contro un convenuto che è probabilmente
cittadino dell’Unione, ma che si trova in un luogo sconosciuto, se il giudice
adito non dispone di indizi probatori che gli consentano di ritenere che detto
convenuto sia effettivamente domiciliato al di fuori del territorio
dell’Unione europea.  
  
---|---  
|  |

2)

|

Il diritto dell’Unione dev’essere interpretato nel senso che non osta alla
pronuncia di una sentenza contumaciale nei confronti di un convenuto al quale,
nell’impossibilità di reperirlo, la domanda giudiziale è stata notificata
mediante pubblicazione secondo il diritto nazionale, a condizione che il
giudice adito si sia prima assicurato che siano state condotte tutte le
ricerche imposte dai principi di diligenza e di buona fede per rintracciare
tale convenuto.  
  
---|---  
|  |

3)

|

Il diritto dell’Unione dev’essere interpretato nel senso che osta alla
certificazione come titolo esecutivo europeo, ai sensi del regolamento (CE) n.
805/2004 del Parlamento europeo e del Consiglio, del 21 aprile 2004, che
istituisce il titolo esecutivo europeo per i crediti non contestati, di una
sentenza contumaciale pronunciata nei confronti di un convenuto il cui
indirizzo non è noto.  
  
---|---  
|  |

4)

|

L’articolo 3, paragrafi 1 e 2, della direttiva 2000/31/CE del Parlamento
europeo e del Consiglio, dell’8 giugno 2000, relativa a taluni aspetti
giuridici dei servizi della società dell’informazione, in particolare il
commercio elettronico, nel mercato interno («direttiva sul commercio
elettronico») non trova applicazione nel caso in cui il luogo di stabilimento
del prestatore di servizi della società dell’informazione sia sconosciuto,
dato che l’applicazione di tale disposizione è subordinata all’individuazione
dello Stato membro nel territorio del quale il prestatore di cui trattasi è
effettivamente stabilito.  
  
---|---  
|

Firme  
  
---|---  
  
* * *

( *1 ) Lingua processuale: il tedesco.

