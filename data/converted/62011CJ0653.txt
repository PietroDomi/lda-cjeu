

Parti  
Motivazione della sentenza  
Dispositivo  

## Parti

Nella causa C-653/11,

avente ad oggetto la domanda di pronuncia pregiudiziale proposta alla Corte,
ai sensi dell’articolo 267 TFUE, dall’Upper Tribunal (Tax and Chancery
Chamber) (Regno Unito) con decisione del 13 dicembre 2011, pervenuta in
cancelleria il 19 dicembre 2011, nel procedimento

Her Majesty’s Commissioners of Revenue and Customs

contro

Paul Newey, operante con la denominazione Ocean Finance,

LA CORTE (Terza Sezione),

composta da M. Ilešič, presidente di sezione, E. Jarašiūnas, A. Ó Caoimh, C.
Toader (relatore) e C. G. Fernlund, giudici,

avvocato generale: P. Mengozzi

cancelliere: L. Hewlett, amministratore principale

vista la fase scritta del procedimento e in seguito all’udienza del 20 marzo
2013,

considerate le osservazioni presentate:

– per P. Newey, operante con la denominazione Ocean Finance, da J. Ghosh, QC,
nonché da E. Wilson e J. Bremner, barristers;

– per il governo del Regno Unito, da S. Ossowski e L. Christie, in qualità di
agenti, assistiti da O. Thomas, barrister;

– per l’Irlanda, da E. Creedon, in qualità di agente, assistita da A. Collins,
SC;

– per il governo italiano, da G. Palmieri, in qualità di agente, assistita da
A. De Stefano, avvocato dello Stato;

– per la Commissione europea, da R. Lyal e C. Soulay, in qualità di agenti,

vista la decisione, adottata dopo aver sentito l’avvocato generale, di
giudicare la causa senza conclusioni,

ha pronunciato la seguente

Sentenza

## Motivazione della sentenza

1\. La domanda di pronuncia pregiudiziale verte sull’interpretazione della
sesta direttiva del Consiglio 77/388/CEE, del 17 maggio 1977, in materia di
armonizzazione delle legislazioni degli Stati membri relative alle imposte
sulla cifra di affari – Sistema comune di imposta sul valore aggiunto: base
imponibile uniforme (GU L 145, pag. 1), come modificata dalla direttiva
2000/65/CE del Consiglio del 17 ottobre 2000 (GU L 269, pag. 44; in prosieguo:
la «sesta direttiva»).

2\. La domanda è stata presentata nell’ambito di una controversia fra gli Her
Majesty’s Commissioners of Revenue and Customs (in prosieguo: i
«Commissioners») e il sig. Newey, operante con la denominazione Ocean Finance
(in prosieguo: il «sig. Newey»), avente ad oggetto l’imposta sul valore
aggiunto (l’IVA) applicabile a prestazioni di servizi di pubblicità.

Contesto normativo

Il diritto dell’Unione

3\. Ai sensi dell’articolo 299, paragrafo 6, CE, le disposizioni del Trattato
CE sono applicabili alle isole Normanne, di cui fa parte l’isola di Jersey, ed
all’isola di Man soltanto nella misura necessaria ad assicurare l’applicazione
del regime previsto per tali isole, in particolare, dal protocollo n. 3
concernente le isole Normanne e l’isola di Man (GU 1972, L 73, pag. 164),
allegato all’atto relativo alle condizioni di adesione del Regno di Danimarca,
dell’Irlanda e del Regno Unito di Gran Bretagna e Irlanda del Nord e agli
adattamenti dei trattati (GU 1972, L 73, pag. 14). Poiché il suddetto
protocollo non contiene disposizioni riguardanti l’IVA, il diritto dell’Unione
sull’IVA non è applicabile nel territorio dell’isola di Jersey (in prosieguo:
«Jersey»).

4\. Il considerando 4 della sesta direttiva enuncia che è opportuno tener
conto dell’obiettivo dell’abolizione delle imposizioni all’importazione e
delle detassazioni all’esportazione per gli scambi tra gli Stati membri e
garantire la neutralità del sistema comune di imposte sulla cifra d’affari
quanto all’origine dei beni e delle prestazioni di servizi, onde realizzare a
termine un mercato comune che implichi una sana concorrenza e presenti
caratteristiche analoghe a quelle di un vero mercato interno.

5\. L’articolo 2, punto 1, della sesta direttiva assoggetta ad IVA «le
cessioni di beni e le prestazioni di servizi, effettuate a titolo oneroso
all’interno del paese da un soggetto passivo che agisce in quanto tale».

6\. Ai sensi dell’articolo 5, paragrafo 1, di tale direttiva, si considera
«cessione di un bene» il trasferimento del potere di disporre di un bene
materiale come proprietario e, ai sensi dell’articolo 6, paragrafo 1, della
sesta direttiva, si considera «prestazione di servizi» ogni operazione che non
costituisce cessione di un bene ai sensi dell’articolo 5 della direttiva.

7\. L’articolo 9 della sesta direttiva così dispone:

«1. Si considera luogo di una prestazione di servizi il luogo in cui il
prestatore ha fissato la sede della propria attività economica o ha costituito
un centro di attività stabile, a partire dal quale la prestazione di servizi
viene resa o, in mancanza di tale sede o di tale centro di attività stabile,
il luogo del suo domicilio o della sua residenza abituale.

2\. Tuttavia:

(...)

e) il luogo delle seguenti prestazioni di servizi, rese a destinatari
stabiliti fuori della Comunità o a soggetti passivi stabiliti nella Comunità,
ma fuori del paese del prestatore, è quello in cui il destinatario ha
stabilito la sede della sua attività economica o ha costituito un centro di
attività stabile per il quale si è avuta la prestazione di servizi o, in
mancanza di tale sede o di tale centro d’attività stabile, il luogo del suo
domicilio o della sua residenza abituale:

(...)

– prestazioni pubblicitarie;

(...)

– operazioni bancarie, finanziarie e assicurative, comprese le operazioni di
riassicurazione, ad eccezione della locazione di casseforti;

(...)

– prestazioni di servizi rese dagli intermediari che agiscono in nome e per
conto altrui, quando intervengono nelle prestazioni di servizi di cui alla
presente lettera e).

3\. Al fine di evitare casi di doppia imposizione, di non imposizione o di
distorsione di concorrenza, gli Stati membri possono, per quanto riguarda le
prestazioni di servizi di cui al paragrafo 2, lettera e), e le locazioni di
mezzi di trasporto, considerare:

(...)

b) il luogo di prestazione dei servizi situato al di fuori della Comunità a
norma del presente articolo come se fosse situato all’interno del paese quando
l’effettiva utilizzazione e l’effettivo impiego hanno luogo all’interno del
paese».

8\. L’articolo 13 della sesta direttiva, intitolato «Esenzioni all’interno del
paese», al punto «B. Altre esenzioni » prevede quanto segue:

«Fatte salve altre disposizioni comunitarie, gli Stati membri esonerano, alle
condizioni da essi stabilite per assicurare la corretta e semplice
applicazione delle esenzioni sottoelencate e per prevenire ogni possibile
frode, evasione ed abuso:

(...)

d) le operazioni seguenti:

1\. la concessione e la negoziazione di crediti nonché la gestione di crediti
da parte di chi li ha concessi;

2\. la negoziazione e la presa a carico di impegni, fideiussioni e altre
garanzie nonché la gestione di garanzie di crediti da parte di chi ha concesso
questi ultimi;

(...)».

9\. L’articolo 17, paragrafo 2, della sesta direttiva stabilisce quanto segue:

«Nella misura in cui beni e servizi sono impiegati ai fini di sue operazioni
soggette ad imposta, il soggetto passivo è autorizzato a dedurre dall’imposta
di cui è debitore:

a) l’[IVA] dovuta o assolta per le merci che gli sono o gli saranno fornite e
per i servizi che gli sono o gli saranno prestati da un altro soggetto
passivo;

(...)».

10\. Ai sensi dell’articolo 21 della citata direttiva:

«(...)

1\. L’[IVA] è dovuta in regime interno:

(...)

b) dai destinatari soggetti passivi di un servizio di cui all’articolo 9,
paragrafo 2, lettera e) o dai destinatari, iscritti al registro dell’[IVA]
all’interno del paese, di un servizio di cui all’articolo 28 ter , C, D, E ed
F, se i servizi sono effettuati da un soggetto passivo non residente
all’interno del paese;

(...)».

Il diritto del Regno Unito

11\. All’epoca dei fatti oggetto del procedimento principale, l’articolo 4,
paragrafo 1, della legge del 1994 sull’imposta sul valore aggiunto (Value
Added Tax Act 1994) era così formulato:

«L’IVA è dovuta su tutte le cessioni di beni o prestazioni di servizi
effettuate a titolo oneroso all’interno del Regno Unito, se si tratta di una
cessione o di una prestazione imponibile che un soggetto passivo effettua
nell’ambito della sua attività economica».

12\. L’articolo 5, paragrafo 2, lettere a) e b), di tale legge disponeva come
segue:

«a) ai fini della presente legge, la “cessione di beni” o la “prestazione di
servizi” include tutti i tipi di cessioni di beni o di prestazioni di servizi,
ad eccezione di quelle effettuate a titolo gratuito;

b) ogni operazione che non costituisce una cessione di beni, ma che è
effettuata a titolo oneroso (...) è una prestazione di servizi».

13\. L’articolo 7, paragrafo 10, della suddetta legge prevedeva quanto segue:

«Una prestazione di servizi viene effettuata:

a) nel Regno Unito se il prestatore è stabilito nel Regno Unito, e

b) in un paese diverso (e non nel Regno Unito) se il prestatore è ivi
stabilito».

14\. L’articolo 8, paragrafi 1 e 2, della medesima legge stabiliva un
meccanismo di autoliquidazione dell’IVA relativamente ai servizi forniti a
partire da un paese diverso dal Regno Unito e disponeva quanto segue:

«1) Fatto salvo il successivo paragrafo 3, quando i servizi interessati sono:

a) prestati da un soggetto stabilito in un paese diverso dal Regno Unito e

b) ricevuti da un soggetto (“il destinatario”) stabilito nel Regno Unito ai
fini di qualsivoglia attività commerciale da esso svolta,

la presente legge produce gli stessi effetti (in particolare per quanto
riguarda l’assoggettamento all’IVA di una prestazione e il diritto di un
soggetto passivo alla detrazione dell’imposta pagata a monte) previsti per il
caso in cui il destinatario stesso avesse prestato i servizi nel Regno Unito
nel corso o nel contesto della sua attività commerciale, e tali prestazioni
fossero soggette a imposta.

2) Ai fini del presente articolo, i “servizi interessati” sono i servizi
rientranti nelle definizioni di cui all’allegato 5 che non rientrano in alcuna
delle definizioni di cui all’allegato 9.

3) Le prestazioni che sono considerate come effettuate dal destinatario ai
sensi del precedente paragrafo 1 non devono essere prese in considerazione
come prestazioni effettuate dal medesimo per determinare il suo diritto alla
detrazione dell’imposta pagata a monte ai sensi dell’articolo 26, paragrafo
1».

15\. L’articolo 9 della legge del 1994 sull’imposta sul valore aggiunto
definiva la nozione di «sede» («place of belonging») di un destinatario di
prestazioni di servizi nei seguenti termini:

«1) Il seguente paragrafo 2 si applica al fine di determinare, per ciascuna
prestazione di servizi, se il prestatore è stabilito all’interno di un paese
oppure di un altro e i seguenti paragrafi 3 e 4 si applicano (fatte salve le
disposizioni di cui all’articolo 8, paragrafo 6) al fine di determinare, per
ciascuna prestazione di servizi, se il destinatario è stabilito all’interno di
un paese oppure di un altro.

2) Il prestatore di servizi è considerato stabilito in un paese se:

a) ha ivi la sede della sua attività economica o un’altra org anizzazione
stabile, senza disporre altrove di altra sede, o

b) pur non disponendo in tale paese o altrove di una sede o di
un’organizzazione stabile, vi risiede abitualmente, oppure

c) dispone di una sede o di un’organizzazione stabile sia in detto paese che
altrove, e la sede o l’organizzazione stabile che esso possiede e che è la più
direttamente implicata nella prestazione si trova in questo paese.

3) Se la prestazione di servizi è effettuata in favore di una persona fisica
ed è ricevuta da questa per scopi diversi da quelli di una delle attività da
essa esercitate, tale persona deve essere considerata stabilita in qualsiasi
paese dove si trova la sua residenza abituale.

4) Qualora il precedente paragrafo 3 non sia applicabile, la persona
destinataria della prestazione deve essere considerata stabilita in un paese:

a) o se una delle condizioni di cui ai punti a) e b) del precedente paragrafo
2 è soddisfatta,

b) o se essa ha una delle sedi o delle organizzazioni menzionate al precedente
paragrafo 2 al contempo in tale paese e altrove e la sua sede nella quale, o
in funzione della quale, i servizi sono o saranno più direttamente utilizzati
si trova in tale paese.

5) Ai fini del presente articolo (e per nessun altro fine):

a) una persona che eserciti un’attività attraverso una filiale o un’agenzia in
un paese deve essere considerata come avente una sede in tale paese, e

b) “residenza abituale”, per una persona giuridica, deve intendersi il luogo
in cui si trova la sua sede legale».

16\. L’articolo 31 della legge del 1994 sull’imposta sul valore aggiunto e il
punto 5 dell’allegato 9 di quest’ultima attuano l’articolo 13, parte B,
lettera d), della sesta direttiva e prevedono che sono esonerati dall’IVA, in
particolare, i servizi di «concessione di un acconto o di un credito» nonché
le prestazioni di servizi di intermediazione connessi.

Procedimento principale e questioni pregiudiziali

17\. Dalla decisione di rinvio risulta che, durante il periodo oggetto del
procedimento principale, il sig. Newey era intermediario di credito, con sede
a Tamworth (Regno Unito). Le prestazioni di servizi di intermediazione fornite
nel Regno Unito dal sig. Newey erano esenti da IVA, ai sensi dell’articolo 13,
parte B, lettera d), della sesta direttiva. Per contro, i servizi di
pubblicità prestati in favore del sig. Newey nel Regno Unito e volti ad
attrarre potenziali mutuatari erano assoggettati ad IVA, sicché la tassa
versata dal sig. Newey sulle spese di pubblicità non era recuperabile.

18\. Allo scopo di evitare un siffatto onere fiscale non recuperabile, il sig.
Newey ha costituito la società Alabaster (CI) Ltd (in prosieguo:
l’«Alabaster»), con sede a Jersey, territorio sul quale la sesta direttiva non
si applica, e ha conferito a tale società il diritto di utilizzare la
denominazione commerciale Ocean Finance. Il sig. Newey era l’unico azionista
della suddetta società.

19\. Presso l’Alabaster era impiegata almeno una persona a tempo pieno e la
società aveva una propria dirigenza costituita da persone fisiche residenti a
Jersey, nessuna delle quali aveva esperienza diretta in materia di
intermediazione creditizia, messe a disposizione o assunte dai commercialisti
del sig. Newey e remunerate in funzione del tempo dedicato all’attività
dell’Alabaster.

20\. In forza dello statuto dell’Alabaster e della normativa vigente a Jersey,
i suddetti dirigenti erano responsabili della gestione di tale società ed
esercitavano i poteri corrispondenti, mentre il sig. Newey non aveva alcun
ruolo nella gestione di quest’ultima.

21\. I contratti di intermediazione venivano stipulati direttamente fra i
mutuanti e l’Alabaster; pertanto le provvigioni erano corrisposte non già al
sig. Newey, ma alla predetta società.

22\. Nondimeno, l’Alabaster non si occupava direttamente del trattamento delle
domande di prestito, ma si avvaleva a tal fine dei servizi del sig. Newey, che
erano forniti dagli impiegati di quest’ultimo operanti a Tamworth sulla base
di un contratto di subappalto (in prosieguo: il «contratto di servizi»). Tale
contratto recava un elenco di servizi che il sig. Newey doveva fornire,
comprendente in sostanza tutti i compiti connessi allo svolgimento
dell’attività di intermediazione creditizia. In base a detto contratto, il
sig. Newey aveva altresì il potere di negoziare le condizioni dei contratti
stipulati fra la Alabaster e i mutuanti.

23\. In cambio di questi servizi, il sig. Newey percepiva onorari stabiliti
inizialmente nella misura del 50%, poi del 60%, dell’importo delle commissioni
lorde immediatamente percepite dall’Alabaster per ciascun prestito stipulato,
oltre al rimborso spese.

24\. In sostanza, i potenziali mutuatari contattavano direttamente gli
impiegati del sig. Newey nel Regno Unito, i quali istruivano ciascuna pratica
e trasmettevano per l’autorizzazione ai dirigenti dell’Alabaster, a Jersey, le
domande che possedevano i requisiti per l’accesso al credito. Il procedimento
di approvazione era generalmente concluso in un’ora e, di fatto, nessuna
domanda di autorizzazione veniva respinta.

25\. La pubblicità rivolta ai potenziali mutuatari, dato che era
indispensabile per l’attività di intermediazione creditizia, rappresentava una
voce importante dei costi sostenuti dall’Alabaster.

26\. Secondo il giudice del rinvio, i servizi di pubblicità erano prestati
dalla Wallace Barnaby & Associates Ltd (in prosieguo: la «Wallace Barnaby»),
società non collegata all’Alabaster, anch’essa con sede a Jersey, nell’ambito
di un contratto stipulato con quest’ultima. La Wallace Barnaby si procurava a
sua volta detti servizi pubblicitari presso agenzie pubblicitarie aventi sede
nel Regno Unito, in particolare presso l’agenzia pubblicitaria Ekay
Advertising. Ai sensi della legislazione vigente a Jersey, i pagamenti
effettuati dall’Alabaster alla Wallace Barnaby a fronte di tali servizi non
erano soggetti ad IVA.

27\. Il sig. Newey non disponeva del potere di chiedere servizi di pubblicità
per conto dell’Alabaster e non assumeva alcuna responsabilità per il pagamento
dei servizi prestati dalla Wallace Barnaby a tale società. Tuttavia, egli
aveva il potere di approvare il contenuto delle pubblicità, in merito al quale
lo stesso si incontrava con un impiegato della Ekay Advertising attivo nel
Regno Unito. Dopo tali riunioni, l’impiegato trasmetteva indicazioni alla
Wallace Barnaby.

28\. Quest’ultima trasmetteva a sua volta indicazioni ai dirigenti
dell’Alabaster, i quali, dopo averle ricevute, si riunivano ogni settimana per
decidere sulle spese pubblicitarie previste. In sostanza, nessuna delle
suddette indicazioni era respinta.

29\. I Commissioners ritengono che, ai fini dell’IVA, da un lato, i servizi di
pubblicità in questione sono stati forniti al sig. Newey nel Regno Unito e
sono quindi imponibili in tale paese, e, dall’altro, i servizi di
intermediazione creditizia sono stati forniti nel Regno Unito dal sig. Newey.

30\. In subordine essi ritengono che, qualora l’Alabaster dovesse essere
considerata il destinatario dei servizi di pubblicità, a Jersey, nonché il
prestatore dei servizi di intermediazione creditizia, gli accordi stipulati al
fine di raggiungere un siffatto risultato sarebbero contrari al principio del
divieto dell’abuso di diritto, quale dichiarato dalla Corte nella sentenza del
21 febbraio 2006, Halifax e a (C-255/02, Racc. pag. I-1609), e devono essere
ridefiniti.

31\. Pertanto, il 27 settembre 2005 i Commissioners hanno emesso nei confronti
del sig. Newey un avviso di riscossione dell’IVA in relazione al periodo che
va dal 1° luglio 2002 al 31 dicembre 2004, per un importo di GBP 10 707 075
(lire sterline), allo scopo di recuperare da quest’ultimo l’IVA sui servizi di
pubblicità che gli erano stati forniti durante il suddetto periodo.

32\. Il sig. Newey sostiene che i servizi di intermediazione oggetto del
procedimento principale sono stati forniti da Jersey dall’Alabaster e che essa
era la destinataria dei servizi di pubblicità. Egli aggiunge che il principio
del divieto dell’abuso di diritto non è applicabile quando i servizi sono
forniti da una persona stabilita al di fuori dell’Unione europea ad un’altra
persona stabilita al di fuori di quest’ultima.

33\. Il sig. Newey ha dunque esperito contro il suddetto avviso di riscossione
un ricorso dinanzi al First-tier Tribunal (Tax Chamber), che ha accolto detto
ricorso con sentenza del 23 aprile 2010.

34\. Tale giudice ha ritenuto che l’attività di intermediazione creditizia
fosse esercitata dall’Alabaster, avvalendosi dei servizi prestati dal sig.
Newey ed in esecuzione del contratto di servizi. Di conseguenza, l’Alabaster
non poteva essere qualificata come una «società fantasma».

35\. Il First-tier Tribunal (Tax Chamber) ha altresì ritenuto che l’Alabaster
avesse fornito le prestazioni di servizi di intermediazione creditizia in
questione ai mutuatari e che essa fosse la destinataria delle prestazioni dei
servizi di pubblicità. Non vi sarebbe stata alcuna transazione diretta a
titolo oneroso fra il sig. Newey e i mutuatari, oppure fra quest’ultimo e la
Wallace Barnaby. Ad avviso di detto giudice, benché lo scopo precipuo
dell’Alabaster fosse il conseguimento di un vantaggio fiscale, non sussisteva
alcun abuso, in quanto la costruzione che includeva l’Alabaster non era
contraria alla finalità della sesta direttiva.

36\. Avverso la suddetta sentenza i Commissioners hanno interposto appello
dinanzi all’Upper Tribunal (Tax and Chancery Chamber).

37\. In tale contesto, l’Upper Tribunal (Tax and Chancery Chamber) ha deciso
di sospendere il procedimento e di sottoporre alla Corte le seguenti questioni
pregiudiziali:

«1) Quale sia, in circostanze come quelle del caso di specie, il peso che un
giudice nazionale deve attribuire ai contratti nello stabilire chi, ai fini
dell’IVA, abbia effettuato una prestazione di servizi. In particolare, se la
posizione contrattuale di una parte sia determinante per stabilire, ai fini
dell’IVA, la posizione di detta parte con riferimento alla prestazione.

2) Qualora, in circostanze come quelle del caso di specie, la situazione
contrattuale non sia determinante, a quali condizioni un giudice nazionale
debba discostarsi da quest’ultima.

3) In che misura sia rilevante, in circostanze come quelle del caso di specie,
in particolare, il fatto che:

a) il soggetto che effettua una prestazione contrattualmente prevista si trovi
sotto il controllo assoluto di un altro soggetto;

b) la competenza in materia aziendale e nei rapporti commerciali e
l’esperienza siano riconducibili a un soggetto diverso da quello che stipula
il contratto;

c) tutti gli elementi determinanti della prestazione, o la maggior parte di
essi, siano forniti da un soggetto diverso da quello che stipula il contratto;

d) il rischio commerciale di perdite finanziarie o di reputazione derivanti
dalla prestazione venga assunto da un soggetto diverso da quello che stipula
il contratto;

e) il soggetto che effettua la prestazione prevista dal contratto subappalti
elementi determinanti e necessari per tale prestazione a un soggetto sotto il
cui controllo esso si trova e tali accordi di subappalto non presentino
determinate caratteristiche commerciali.

4) Se, in circostanze come quelle del caso di specie, il giudice nazionale
debba discostarsi dall’analisi contrattuale.

5) Qualora la risposta alla questione 4 sia negativa, se accordi come quelli
stipulati nel caso di specie diano luogo a un vantaggio fiscale la cui
concessione sarebbe contraria alla finalità della sesta direttiva ai sensi dei
punti da 74 a 86 della sentenza [Halifax e a., cit.].

6) Qualora la risposta alla questione 5 sia affermativa, come debbano essere
ridefiniti accordi come quelli stipulati nel caso di specie».

Sulle questioni pregiudiziali

Sulle questioni dalla prima alla quarta

38\. Con le questioni dalla prima alla quarta, che occorre esaminare
congiuntamente, il giudice del rinvio chiede in sostanza se le clausole
contrattuali siano determinanti al fine di identificare il prestatore e il
destinatario nell’ambito di un’operazione di «prestazione di servizi», ai
sensi degli articoli 2, punto 1, e 6, paragrafo 1, della sesta direttiva, e,
in caso di risposta negativa, in quali casi le suddette clausole possano
essere ridefinite.

39\. Occorre anzitutto ricordare che la sesta direttiva stabilisce un sistema
comune dell’IVA basato, in particolare, su una definizione uniforme delle
operazioni imponibili (sentenza Halifax e a., cit., punto 48).

40\. Ai sensi dell’articolo 2, punto 1, della sesta direttiva, sono soggette a
IVA «le cessioni di beni e le prestazioni di servizi, effettuate a titolo
oneroso all’interno del paese da un soggetto passivo che agisce in quanto
tale». Con riferimento, più in particolare, alla nozione di prestazione di
servizi, la Corte ha affermato in più occasioni che una prestazione di servizi
è effettuata «a titolo oneroso» ai sensi dell’articolo 2, punto 1, di tale
direttiva e, pertanto, configura un’operazione imponibile solo quando tra
l’autore di tale prestazione e il suo destinatario intercorra un rapporto
giuridico nell’ambito del quale avviene uno scambio di prestazioni
sinallagmatiche, nel quale il compenso ricevuto dall’autore di tale
prestazione costituisce il controvalore effettivo del servizio fornito al
beneficiario (sentenza del 16 dicembre 2010, MacDonald Resorts, C-270/09,
Racc. pag. I-13179, punto 16 e giurisprudenza ivi citata).

41\. Dalla giurisprudenza della Corte risulta altresì che la nozione di
prestazione di servizi ha pertanto un carattere obiettivo e si applica
indipendentemente dagli scopi e dai risultati delle operazioni di cui
trattasi, senza che l’amministrazione fiscale sia obbligata a procedere ad
indagini per accertare la volontà del soggetto passivo (v., in tal senso,
sentenza Halifax e a., cit., punti 56 e 57 nonché giurisprudenza ivi citata).

42\. Per quanto concerne, più in particolare, il ruolo delle clausole
contrattuali nell’ambito della qualificazione di un’operazione come
imponibile, si deve rammentare la giurisprudenza della Corte secondo cui la
valutazione della realtà economica e commerciale costituisce un criterio
fondamentale per l’applicazione del sistema comune dell’IVA (v., in tal senso,
sentenza del 7 ottobre 2010, Loyalty Management UK e Baxi Group, C-53/09 e
C-55/09, Racc. pag. I-9187, punti 39 e 40 nonché la giurisprudenza ivi
citata).

43\. Dato che la situazione contrattuale riflette, di norma, l’effettività
economica e commerciale delle operazioni, ed allo scopo di rispettare le
esigenze di certezza del diritto, le clausole contrattuali rilevanti
costituiscono un elemento da prendere in considerazione quando occorre
identificare il prestatore e il destinatario nell’ambito di un’operazione di
«prestazione di servizi» ai sensi degli articoli 2, punto 1, e 6, paragrafo 1,
della sesta direttiva.

44\. Nondimeno, talora può verificarsi che alcune clausole contrattuali non
riflettano totalmente l’effettività economica e commerciale delle operazioni.

45\. Ciò avviene, in particolare, quando tali clausole contrattuali
costituiscono una costruzione meramente artificiosa, non corrispondente
all’effettività economica e commerciale delle operazioni.

46\. In effetti, la Corte ha affermato in diverse occasioni che la lotta ad
ogni possibile frode, evasione ed abuso è un obiettivo riconosciuto e promosso
dalla sesta direttiva (v. sentenza Halifax e a., cit., punto 71 e la
giurisprudenza ivi citata) e che il principio del divieto dell’abuso di
diritto comporta il divieto delle costruzioni meramente artificiose, prive di
effettività economica, realizzate al solo scopo di ottenere un vantaggio
fiscale (v. sentenze del 22 maggio 2008, Ampliscientifica e Amplifin,
C-162/07, Racc. pag. I-4019, punto 28; del 27 ottobre 2011, Tanoarch,
C-504/10, Racc. pag. I-10853, punto 51, e del 12 luglio 2012, J.J. Komen en
Zonen Beheer Heerhugowaard, C-326/11, punto 35).

47\. Nell’ambito del procedimento principale non è stato messo in discussione
che da un punto di vista formale, in base alle clausole contrattuali,
l’Alabaster aveva fornito le prestazioni di servizi di intermediazione
creditizia ai mutuatari ed era la destinataria delle prestazioni di servizi
pubblicitari fornite dalla Wallace Barnaby.

48\. Tuttavia, in considerazione della effettività economica dei rapporti
commerciali esistenti fra il sig. Newey, l’Alabaster e i mutuatari, da un
lato, nonché fra il sig. Newey, l’Alabaster e la Wallace Barnaby, dall’altro,
così come essa risulta dalla decisione di rinvio e, segnatamente, dalle
circostanze di fatto indicate dall’Upper Tribunal (Tax and Chancery Chamber)
nella terza questione, non è possibile escludere che l’effettivo utilizzo e
sfruttamento dei servizi oggetto del procedimento principale abbiano avuto
luogo nel territorio del Regno Unito, in favore del sig. Newey.

49\. Spetta al giudice del rinvio accertare, mediante un’analisi complessiva
dei fatti oggetto del procedimento principale, se le clausole contrattuali non
rispecchino veramente l’effettività economica e se il sig. Newey, e non
l’Alabaster, fosse il reale prestatore dei servizi di intermediazione
creditizia in argomento e il beneficiario delle prestazioni di servizi di
pubblicità fornite dalla Wallace Barnaby.

50\. Ove così fosse, le clausole contrattuali in questione dovrebbero essere
ridefinite in modo da ristabilire la situazione quale si sarebbe configurata
senza le operazioni che hanno costituito detta pratica abusiva (v., in tal
senso, sentenza Halifax, cit., punto 98).

51\. Nel caso di specie, qualora il giudice del rinvio ritenesse che le
operazioni di cui è causa costituiscano una pratica abusiva, il ripristino
della situazione quale sarebbe esistita senza di esse consisterebbe, in
particolare, nel rendere il contratto di servizi e gli accordi pubblicitari
stipulati fra l’Alabaster e la Wallace Barnaby inopponibili ai Commissioners,
dato che questi ultimi potrebbero legittimamente considerare il sig. Newey
come l’effettivo autore delle prestazioni di servizi di intermediazione del
credito e il destinatario dei servizi di pubblicità oggetto del procedimento
principale.

52\. Alla luce di quanto precede, occorre rispondere alle questioni dalla
prima alla quarta che le clausole contrattuali, benché costituiscano un
elemento da prendere in considerazione, non sono determinanti ai fini
dell’individuazione del prestatore e del destinatario di una «prestazione di
servizi» ai sensi degli articoli 2, punto 1, e 6, paragrafo 1, della sesta
direttiva. In particolare, esse possono essere ignorate qualora risulti che
non riflettono l’effettività economica e commerciale, ma costituiscono una
costruzione meramente artificiosa, priva di effettività economica, realizzata
al solo scopo di ottenere un vantaggio fiscale, circostanza che spetta al
giudice del rinvio accertare.

Sulle questioni quinta e sesta

53\. In considerazione della risposta fornita alle questioni che vanno dalla
prima alla quarta, non occorre rispondere alla quinta e alla sesta questione
sollevate dal giudice del rinvio.

Sulle spese

54\. Nei confronti delle parti nella causa principale il presente procedimento
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.

## Dispositivo

Per questi motivi, la Corte (Terza Sezione) dichiara:

Le clausole contrattuali, benché costituiscano un elemento da prendere in
considerazione, non sono determinanti ai fini dell’individuazione del
prestatore e del destinatario di una «prestazione di servizi» ai sensi degli
articoli 2, punto 1, e 6, paragrafo 1, della sesta direttiva del Consiglio
77/388/CEE, del 17 maggio 1977, in materia di armonizzazione delle
legislazioni degli Stati membri relative alle imposte sulla cifra di affari –
Sistema comune di imposta sul valore aggiunto: base imponibile uniforme, come
modificata dalla direttiva 2000/65/CE del Consiglio, del 17 ottobre 2000. In
particolare, esse possono essere ignorate qualora risulti che non riflettono
l’effettività economica e commerciale, ma costituiscono una costruzione
meramente artificiosa, priva di effettività economica, realizzata al solo
scopo di ottenere un vantaggio fiscale, circostanza che spetta al giudice del
rinvio accertare.

  

SENTENZA DELLA CORTE (Terza Sezione)

20 giugno 2013 ( *1 )

«Rinvio pregiudiziale — Sesta direttiva IVA — Articoli 2, punto 1, e 6,
paragrafo 1 — Nozione di “prestazione di servizi” — Prestazioni di servizi di
pubblicità e di intermediazione creditizia — Esenzioni — Effettività economica
e commerciale delle operazioni — Pratiche abusive — Operazioni realizzate al
solo scopo di ottenere un vantaggio fiscale»

Nella causa C-653/11,

avente ad oggetto la domanda di pronuncia pregiudiziale proposta alla Corte,
ai sensi dell’articolo 267 TFUE, dall’Upper Tribunal (Tax and Chancery
Chamber) (Regno Unito) con decisione del 13 dicembre 2011, pervenuta in
cancelleria il 19 dicembre 2011, nel procedimento

Her Majesty’s Commissioners of Revenue and Customs

contro

Paul Newey, operante con la denominazione Ocean Finance,

LA CORTE (Terza Sezione),

composta da M. Ilešič, presidente di sezione, E. Jarašiūnas, A. Ó Caoimh, C.
Toader (relatore) e C. G. Fernlund, giudici,

avvocato generale: P. Mengozzi

cancelliere: L. Hewlett, amministratore principale

vista la fase scritta del procedimento e in seguito all’udienza del 20 marzo
2013,

considerate le osservazioni presentate:

—

|

per P. Newey, operante con la denominazione Ocean Finance, da J. Ghosh, QC,
nonché da E. Wilson e J. Bremner, barristers;  
  
---|---  
  
—

|

per il governo del Regno Unito, da S. Ossowski e L. Christie, in qualità di
agenti, assistiti da O. Thomas, barrister;  
  
---|---  
  
—

|

per l’Irlanda, da E. Creedon, in qualità di agente, assistita da A. Collins,
SC;  
  
---|---  
  
—

|

per il governo italiano, da G. Palmieri, in qualità di agente, assistita da A.
De Stefano, avvocato dello Stato;  
  
---|---  
  
—

|

per la Commissione europea, da R. Lyal e C. Soulay, in qualità di agenti,  
  
---|---  
  
vista la decisione, adottata dopo aver sentito l’avvocato generale, di
giudicare la causa senza conclusioni,

ha pronunciato la seguente

Sentenza

1

|

La domanda di pronuncia pregiudiziale verte sull’interpretazione della sesta
direttiva del Consiglio 77/388/CEE, del 17 maggio 1977, in materia di
armonizzazione delle legislazioni degli Stati membri relative alle imposte
sulla cifra di affari – Sistema comune di imposta sul valore aggiunto: base
imponibile uniforme (GU L 145, pag. 1), come modificata dalla direttiva
2000/65/CE del Consiglio del 17 ottobre 2000 (GU L 269, pag. 44; in prosieguo:
la «sesta direttiva»).  
  
---|---  
  
2

|

La domanda è stata presentata nell’ambito di una controversia fra gli Her
Majesty’s Commissioners of Revenue and Customs (in prosieguo: i
«Commissioners») e il sig. Newey, operante con la denominazione Ocean Finance
(in prosieguo: il «sig. Newey»), avente ad oggetto l’imposta sul valore
aggiunto (l’IVA) applicabile a prestazioni di servizi di pubblicità.  
  
---|---  
  
Contesto normativo

Il diritto dell’Unione

3

|

Ai sensi dell’articolo 299, paragrafo 6, CE, le disposizioni del Trattato CE
sono applicabili alle isole Normanne, di cui fa parte l’isola di Jersey, ed
all’isola di Man soltanto nella misura necessaria ad assicurare l’applicazione
del regime previsto per tali isole, in particolare, dal protocollo n. 3
concernente le isole Normanne e l’isola di Man (GU 1972, L 73, pag. 164),
allegato all’atto relativo alle condizioni di adesione del Regno di Danimarca,
dell’Irlanda e del Regno Unito di Gran Bretagna e Irlanda del Nord e agli
adattamenti dei trattati (GU 1972, L 73, pag. 14). Poiché il suddetto
protocollo non contiene disposizioni riguardanti l’IVA, il diritto dell’Unione
sull’IVA non è applicabile nel territorio dell’isola di Jersey (in prosieguo:
«Jersey»).  
  
---|---  
  
4

|

Il considerando 4 della sesta direttiva enuncia che è opportuno tener conto
dell’obiettivo dell’abolizione delle imposizioni all’importazione e delle
detassazioni all’esportazione per gli scambi tra gli Stati membri e garantire
la neutralità del sistema comune di imposte sulla cifra d’affari quanto
all’origine dei beni e delle prestazioni di servizi, onde realizzare a termine
un mercato comune che implichi una sana concorrenza e presenti caratteristiche
analoghe a quelle di un vero mercato interno.  
  
---|---  
  
5

|

L’articolo 2, punto 1, della sesta direttiva assoggetta ad IVA «le cessioni di
beni e le prestazioni di servizi, effettuate a titolo oneroso all’interno del
paese da un soggetto passivo che agisce in quanto tale».  
  
---|---  
  
6

|

Ai sensi dell’articolo 5, paragrafo 1, di tale direttiva, si considera
«cessione di un bene» il trasferimento del potere di disporre di un bene
materiale come proprietario e, ai sensi dell’articolo 6, paragrafo 1, della
sesta direttiva, si considera «prestazione di servizi» ogni operazione che non
costituisce cessione di un bene ai sensi dell’articolo 5 della direttiva.  
  
---|---  
  
7

|

L’articolo 9 della sesta direttiva così dispone:

«1. Si considera luogo di una prestazione di servizi il luogo in cui il
prestatore ha fissato la sede della propria attività economica o ha costituito
un centro di attività stabile, a partire dal quale la prestazione di servizi
viene resa o, in mancanza di tale sede o di tale centro di attività stabile,
il luogo del suo domicilio o della sua residenza abituale.

2\. Tuttavia:

(...)

|

e)

|

il luogo delle seguenti prestazioni di servizi, rese a destinatari stabiliti
fuori della Comunità o a soggetti passivi stabiliti nella Comunità, ma fuori
del paese del prestatore, è quello in cui il destinatario ha stabilito la sede
della sua attività economica o ha costituito un centro di attività stabile per
il quale si è avuta la prestazione di servizi o, in mancanza di tale sede o di
tale centro d’attività stabile, il luogo del suo domicilio o della sua
residenza abituale:

(...)

|

—

|

prestazioni pubblicitarie;  
  
---|---  
  
(...)

—

|

operazioni bancarie, finanziarie e assicurative, comprese le operazioni di
riassicurazione, ad eccezione della locazione di casseforti;  
  
---|---  
  
(...)

—

|

prestazioni di servizi rese dagli intermediari che agiscono in nome e per
conto altrui, quando intervengono nelle prestazioni di servizi di cui alla
presente lettera e).  
  
---|---  
  
3\. Al fine di evitare casi di doppia imposizione, di non imposizione o di
distorsione di concorrenza, gli Stati membri possono, per quanto riguarda le
prestazioni di servizi di cui al paragrafo 2, lettera e), e le locazioni di
mezzi di trasporto, considerare:

(...)

b)

|

il luogo di prestazione dei servizi situato al di fuori della Comunità a norma
del presente articolo come se fosse situato all’interno del paese quando
l’effettiva utilizzazione e l’effettivo impiego hanno luogo all’interno del
paese».  
  
---|---  
  
8

|

L’articolo 13 della sesta direttiva, intitolato «Esenzioni all’interno del
paese», al punto «B. Altre esenzioni» prevede quanto segue:

«Fatte salve altre disposizioni comunitarie, gli Stati membri esonerano, alle
condizioni da essi stabilite per assicurare la corretta e semplice
applicazione delle esenzioni sottoelencate e per prevenire ogni possibile
frode, evasione ed abuso:

(...)

|

d)

|

le operazioni seguenti:

|

1.

|

la concessione e la negoziazione di crediti nonché la gestione di crediti da
parte di chi li ha concessi;  
  
---|---  
  
2.

|

la negoziazione e la presa a carico di impegni, fideiussioni e altre garanzie
nonché la gestione di garanzie di crediti da parte di chi ha concesso questi
ultimi;  
  
---|---  
  
(...)».  
  
9

|

L’articolo 17, paragrafo 2, della sesta direttiva stabilisce quanto segue:

«Nella misura in cui beni e servizi sono impiegati ai fini di sue operazioni
soggette ad imposta, il soggetto passivo è autorizzato a dedurre dall’imposta
di cui è debitore:

|

a)

|

l’[IVA] dovuta o assolta per le merci che gli sono o gli saranno fornite e per
i servizi che gli sono o gli saranno prestati da un altro soggetto passivo;  
  
---|---  
  
(...)».  
  
10

|

Ai sensi dell’articolo 21 della citata direttiva:

«(...)

1\. L’[IVA] è dovuta in regime interno:

(...)

|

b)

|

dai destinatari soggetti passivi di un servizio di cui all’articolo 9,
paragrafo 2, lettera e) o dai destinatari, iscritti al registro dell’[IVA]
all’interno del paese, di un servizio di cui all’articolo 28 ter, C, D, E ed
F, se i servizi sono effettuati da un soggetto passivo non residente
all’interno del paese;  
  
---|---  
  
(...)».  
  
Il diritto del Regno Unito

11

|

All’epoca dei fatti oggetto del procedimento principale, l’articolo 4,
paragrafo 1, della legge del 1994 sull’imposta sul valore aggiunto (Value
Added Tax Act 1994) era così formulato:

«L’IVA è dovuta su tutte le cessioni di beni o prestazioni di servizi
effettuate a titolo oneroso all’interno del Regno Unito, se si tratta di una
cessione o di una prestazione imponibile che un soggetto passivo effettua
nell’ambito della sua attività economica».  
  
---|---  
  
12

|

L’articolo 5, paragrafo 2, lettere a) e b), di tale legge disponeva come
segue:

|

«a)

|

ai fini della presente legge, la “cessione di beni” o la “prestazione di
servizi” include tutti i tipi di cessioni di beni o di prestazioni di servizi,
ad eccezione di quelle effettuate a titolo gratuito;  
  
---|---  
  
b)

|

ogni operazione che non costituisce una cessione di beni, ma che è effettuata
a titolo oneroso (...) è una prestazione di servizi».  
  
---|---  
  
13

|

L’articolo 7, paragrafo 10, della suddetta legge prevedeva quanto segue:

«Una prestazione di servizi viene effettuata:

|

a)

|

nel Regno Unito se il prestatore è stabilito nel Regno Unito, e  
  
---|---  
  
b)

|

in un paese diverso (e non nel Regno Unito) se il prestatore è ivi stabilito».  
  
---|---  
  
14

|

L’articolo 8, paragrafi 1 e 2, della medesima legge stabiliva un meccanismo di
autoliquidazione dell’IVA relativamente ai servizi forniti a partire da un
paese diverso dal Regno Unito e disponeva quanto segue:

«1) Fatto salvo il successivo paragrafo 3, quando i servizi interessati sono:

|

a)

|

prestati da un soggetto stabilito in un paese diverso dal Regno Unito e  
  
---|---  
  
b)

|

ricevuti da un soggetto (“il destinatario”) stabilito nel Regno Unito ai fini
di qualsivoglia attività commerciale da esso svolta,  
  
---|---  
  
la presente legge produce gli stessi effetti (in particolare per quanto
riguarda l’assoggettamento all’IVA di una prestazione e il diritto di un
soggetto passivo alla detrazione dell’imposta pagata a monte) previsti per il
caso in cui il destinatario stesso avesse prestato i servizi nel Regno Unito
nel corso o nel contesto della sua attività commerciale, e tali prestazioni
fossero soggette a imposta.

2) Ai fini del presente articolo, i “servizi interessati” sono i servizi
rientranti nelle definizioni di cui all’allegato 5 che non rientrano in alcuna
delle definizioni di cui all’allegato 9.

3) Le prestazioni che sono considerate come effettuate dal destinatario ai
sensi del precedente paragrafo 1 non devono essere prese in considerazione
come prestazioni effettuate dal medesimo per determinare il suo diritto alla
detrazione dell’imposta pagata a monte ai sensi dell’articolo 26, paragrafo
1».  
  
15

|

L’articolo 9 della legge del 1994 sull’imposta sul valore aggiunto definiva la
nozione di «sede» («place of belonging») di un destinatario di prestazioni di
servizi nei seguenti termini:

«1) Il seguente paragrafo 2 si applica al fine di determinare, per ciascuna
prestazione di servizi, se il prestatore è stabilito all’interno di un paese
oppure di un altro e i seguenti paragrafi 3 e 4 si applicano (fatte salve le
disposizioni di cui all’articolo 8, paragrafo 6) al fine di determinare, per
ciascuna prestazione di servizi, se il destinatario è stabilito all’interno di
un paese oppure di un altro.

2) Il prestatore di servizi è considerato stabilito in un paese se:

|

a)

|

ha ivi la sede della sua attività economica o un’altra organizzazione stabile,
senza disporre altrove di altra sede, o  
  
---|---  
  
b)

|

pur non disponendo in tale paese o altrove di una sede o di un’organizzazione
stabile, vi risiede abitualmente, oppure  
  
---|---  
  
c)

|

dispone di una sede o di un’organizzazione stabile sia in detto paese che
altrove, e la sede o l’organizzazione stabile che esso possiede e che è la più
direttamente implicata nella prestazione si trova in questo paese.  
  
---|---  
  
3) Se la prestazione di servizi è effettuata in favore di una persona fisica
ed è ricevuta da questa per scopi diversi da quelli di una delle attività da
essa esercitate, tale persona deve essere considerata stabilita in qualsiasi
paese dove si trova la sua residenza abituale.

4) Qualora il precedente paragrafo 3 non sia applicabile, la persona
destinataria della prestazione deve essere considerata stabilita in un paese:

a)

|

o se una delle condizioni di cui ai punti a) e b) del precedente paragrafo 2 è
soddisfatta,  
  
---|---  
  
b)

|

o se essa ha una delle sedi o delle organizzazioni menzionate al precedente
paragrafo 2 al contempo in tale paese e altrove e la sua sede nella quale, o
in funzione della quale, i servizi sono o saranno più direttamente utilizzati
si trova in tale paese.  
  
---|---  
  
5) Ai fini del presente articolo (e per nessun altro fine):

a)

|

una persona che eserciti un’attività attraverso una filiale o un’agenzia in un
paese deve essere considerata come avente una sede in tale paese, e  
  
---|---  
  
b)

|

“residenza abituale”, per una persona giuridica, deve intendersi il luogo in
cui si trova la sua sede legale».  
  
---|---  
  
16

|

L’articolo 31 della legge del 1994 sull’imposta sul valore aggiunto e il punto
5 dell’allegato 9 di quest’ultima attuano l’articolo 13, parte B, lettera d),
della sesta direttiva e prevedono che sono esonerati dall’IVA, in particolare,
i servizi di «concessione di un acconto o di un credito» nonché le prestazioni
di servizi di intermediazione connessi.  
  
---|---  
  
Procedimento principale e questioni pregiudiziali

17

|

Dalla decisione di rinvio risulta che, durante il periodo oggetto del
procedimento principale, il sig. Newey era intermediario di credito, con sede
a Tamworth (Regno Unito). Le prestazioni di servizi di intermediazione fornite
nel Regno Unito dal sig. Newey erano esenti da IVA, ai sensi dell’articolo 13,
parte B, lettera d), della sesta direttiva. Per contro, i servizi di
pubblicità prestati in favore del sig. Newey nel Regno Unito e volti ad
attrarre potenziali mutuatari erano assoggettati ad IVA, sicché la tassa
versata dal sig. Newey sulle spese di pubblicità non era recuperabile.  
  
---|---  
  
18

|

Allo scopo di evitare un siffatto onere fiscale non recuperabile, il sig.
Newey ha costituito la società Alabaster (CI) Ltd (in prosieguo:
l’«Alabaster»), con sede a Jersey, territorio sul quale la sesta direttiva non
si applica, e ha conferito a tale società il diritto di utilizzare la
denominazione commerciale Ocean Finance. Il sig. Newey era l’unico azionista
della suddetta società.  
  
---|---  
  
19

|

Presso l’Alabaster era impiegata almeno una persona a tempo pieno e la società
aveva una propria dirigenza costituita da persone fisiche residenti a Jersey,
nessuna delle quali aveva esperienza diretta in materia di intermediazione
creditizia, messe a disposizione o assunte dai commercialisti del sig. Newey e
remunerate in funzione del tempo dedicato all’attività dell’Alabaster.  
  
---|---  
  
20

|

In forza dello statuto dell’Alabaster e della normativa vigente a Jersey, i
suddetti dirigenti erano responsabili della gestione di tale società ed
esercitavano i poteri corrispondenti, mentre il sig. Newey non aveva alcun
ruolo nella gestione di quest’ultima.  
  
---|---  
  
21

|

I contratti di intermediazione venivano stipulati direttamente fra i mutuanti
e l’Alabaster; pertanto le provvigioni erano corrisposte non già al sig.
Newey, ma alla predetta società.  
  
---|---  
  
22

|

Nondimeno, l’Alabaster non si occupava direttamente del trattamento delle
domande di prestito, ma si avvaleva a tal fine dei servizi del sig. Newey, che
erano forniti dagli impiegati di quest’ultimo operanti a Tamworth sulla base
di un contratto di subappalto (in prosieguo: il «contratto di servizi»). Tale
contratto recava un elenco di servizi che il sig. Newey doveva fornire,
comprendente in sostanza tutti i compiti connessi allo svolgimento
dell’attività di intermediazione creditizia. In base a detto contratto, il
sig. Newey aveva altresì il potere di negoziare le condizioni dei contratti
stipulati fra la Alabaster e i mutuanti.  
  
---|---  
  
23

|

In cambio di questi servizi, il sig. Newey percepiva onorari stabiliti
inizialmente nella misura del 50%, poi del 60%, dell’importo delle commissioni
lorde immediatamente percepite dall’Alabaster per ciascun prestito stipulato,
oltre al rimborso spese.  
  
---|---  
  
24

|

In sostanza, i potenziali mutuatari contattavano direttamente gli impiegati
del sig. Newey nel Regno Unito, i quali istruivano ciascuna pratica e
trasmettevano per l’autorizzazione ai dirigenti dell’Alabaster, a Jersey, le
domande che possedevano i requisiti per l’accesso al credito. Il procedimento
di approvazione era generalmente concluso in un’ora e, di fatto, nessuna
domanda di autorizzazione veniva respinta.  
  
---|---  
  
25

|

La pubblicità rivolta ai potenziali mutuatari, dato che era indispensabile per
l’attività di intermediazione creditizia, rappresentava una voce importante
dei costi sostenuti dall’Alabaster.  
  
---|---  
  
26

|

Secondo il giudice del rinvio, i servizi di pubblicità erano prestati dalla
Wallace Barnaby & Associates Ltd (in prosieguo: la «Wallace Barnaby»), società
non collegata all’Alabaster, anch’essa con sede a Jersey, nell’ambito di un
contratto stipulato con quest’ultima. La Wallace Barnaby si procurava a sua
volta detti servizi pubblicitari presso agenzie pubblicitarie aventi sede nel
Regno Unito, in particolare presso l’agenzia pubblicitaria Ekay Advertising.
Ai sensi della legislazione vigente a Jersey, i pagamenti effettuati
dall’Alabaster alla Wallace Barnaby a fronte di tali servizi non erano
soggetti ad IVA.  
  
---|---  
  
27

|

Il sig. Newey non disponeva del potere di chiedere servizi di pubblicità per
conto dell’Alabaster e non assumeva alcuna responsabilità per il pagamento dei
servizi prestati dalla Wallace Barnaby a tale società. Tuttavia, egli aveva il
potere di approvare il contenuto delle pubblicità, in merito al quale lo
stesso si incontrava con un impiegato della Ekay Advertising attivo nel Regno
Unito. Dopo tali riunioni, l’impiegato trasmetteva indicazioni alla Wallace
Barnaby.  
  
---|---  
  
28

|

Quest’ultima trasmetteva a sua volta indicazioni ai dirigenti dell’Alabaster,
i quali, dopo averle ricevute, si riunivano ogni settimana per decidere sulle
spese pubblicitarie previste. In sostanza, nessuna delle suddette indicazioni
era respinta.  
  
---|---  
  
29

|

I Commissioners ritengono che, ai fini dell’IVA, da un lato, i servizi di
pubblicità in questione sono stati forniti al sig. Newey nel Regno Unito e
sono quindi imponibili in tale paese, e, dall’altro, i servizi di
intermediazione creditizia sono stati forniti nel Regno Unito dal sig. Newey.  
  
---|---  
  
30

|

In subordine essi ritengono che, qualora l’Alabaster dovesse essere
considerata il destinatario dei servizi di pubblicità, a Jersey, nonché il
prestatore dei servizi di intermediazione creditizia, gli accordi stipulati al
fine di raggiungere un siffatto risultato sarebbero contrari al principio del
divieto dell’abuso di diritto, quale dichiarato dalla Corte nella sentenza del
21 febbraio 2006, Halifax e a (C-255/02, Racc. pag. I-1609), e devono essere
ridefiniti.  
  
---|---  
  
31

|

Pertanto, il 27 settembre 2005 i Commissioners hanno emesso nei confronti del
sig. Newey un avviso di riscossione dell’IVA in relazione al periodo che va
dal 1o luglio 2002 al 31 dicembre 2004, per un importo di GBP 10 707 075 (lire
sterline), allo scopo di recuperare da quest’ultimo l’IVA sui servizi di
pubblicità che gli erano stati forniti durante il suddetto periodo.  
  
---|---  
  
32

|

Il sig. Newey sostiene che i servizi di intermediazione oggetto del
procedimento principale sono stati forniti da Jersey dall’Alabaster e che essa
era la destinataria dei servizi di pubblicità. Egli aggiunge che il principio
del divieto dell’abuso di diritto non è applicabile quando i servizi sono
forniti da una persona stabilita al di fuori dell’Unione europea ad un’altra
persona stabilita al di fuori di quest’ultima.  
  
---|---  
  
33

|

Il sig. Newey ha dunque esperito contro il suddetto avviso di riscossione un
ricorso dinanzi al First-tier Tribunal (Tax Chamber), che ha accolto detto
ricorso con sentenza del 23 aprile 2010.  
  
---|---  
  
34

|

Tale giudice ha ritenuto che l’attività di intermediazione creditizia fosse
esercitata dall’Alabaster, avvalendosi dei servizi prestati dal sig. Newey ed
in esecuzione del contratto di servizi. Di conseguenza, l’Alabaster non poteva
essere qualificata come una «società fantasma».  
  
---|---  
  
35

|

Il First-tier Tribunal (Tax Chamber) ha altresì ritenuto che l’Alabaster
avesse fornito le prestazioni di servizi di intermediazione creditizia in
questione ai mutuatari e che essa fosse la destinataria delle prestazioni dei
servizi di pubblicità. Non vi sarebbe stata alcuna transazione diretta a
titolo oneroso fra il sig. Newey e i mutuatari, oppure fra quest’ultimo e la
Wallace Barnaby. Ad avviso di detto giudice, benché lo scopo precipuo
dell’Alabaster fosse il conseguimento di un vantaggio fiscale, non sussisteva
alcun abuso, in quanto la costruzione che includeva l’Alabaster non era
contraria alla finalità della sesta direttiva.  
  
---|---  
  
36

|

Avverso la suddetta sentenza i Commissioners hanno interposto appello dinanzi
all’Upper Tribunal (Tax and Chancery Chamber).  
  
---|---  
  
37

|

In tale contesto, l’Upper Tribunal (Tax and Chancery Chamber) ha deciso di
sospendere il procedimento e di sottoporre alla Corte le seguenti questioni
pregiudiziali:

|

«1)

|

Quale sia, in circostanze come quelle del caso di specie, il peso che un
giudice nazionale deve attribuire ai contratti nello stabilire chi, ai fini
dell’IVA, abbia effettuato una prestazione di servizi. In particolare, se la
posizione contrattuale di una parte sia determinante per stabilire, ai fini
dell’IVA, la posizione di detta parte con riferimento alla prestazione.  
  
---|---  
  
2)

|

Qualora, in circostanze come quelle del caso di specie, la situazione
contrattuale non sia determinante, a quali condizioni un giudice nazionale
debba discostarsi da quest’ultima.  
  
---|---  
  
3)

|

In che misura sia rilevante, in circostanze come quelle del caso di specie, in
particolare, il fatto che:

|

a)

|

il soggetto che effettua una prestazione contrattualmente prevista si trovi
sotto il controllo assoluto di un altro soggetto;  
  
---|---  
  
b)

|

la competenza in materia aziendale e nei rapporti commerciali e l’esperienza
siano riconducibili a un soggetto diverso da quello che stipula il contratto;  
  
---|---  
  
c)

|

tutti gli elementi determinanti della prestazione, o la maggior parte di essi,
siano forniti da un soggetto diverso da quello che stipula il contratto;  
  
---|---  
  
d)

|

il rischio commerciale di perdite finanziarie o di reputazione derivanti dalla
prestazione venga assunto da un soggetto diverso da quello che stipula il
contratto;  
  
---|---  
  
e)

|

il soggetto che effettua la prestazione prevista dal contratto subappalti
elementi determinanti e necessari per tale prestazione a un soggetto sotto il
cui controllo esso si trova e tali accordi di subappalto non presentino
determinate caratteristiche commerciali.  
  
---|---  
  
4)

|

Se, in circostanze come quelle del caso di specie, il giudice nazionale debba
discostarsi dall’analisi contrattuale.  
  
---|---  
  
5)

|

Qualora la risposta alla questione 4 sia negativa, se accordi come quelli
stipulati nel caso di specie diano luogo a un vantaggio fiscale la cui
concessione sarebbe contraria alla finalità della sesta direttiva ai sensi dei
punti da 74 a 86 della sentenza [Halifax e a., cit.].  
  
---|---  
  
6)

|

Qualora la risposta alla questione 5 sia affermativa, come debbano essere
ridefiniti accordi come quelli stipulati nel caso di specie».  
  
---|---  
  
Sulle questioni pregiudiziali

Sulle questioni dalla prima alla quarta

38

|

Con le questioni dalla prima alla quarta, che occorre esaminare
congiuntamente, il giudice del rinvio chiede in sostanza se le clausole
contrattuali siano determinanti al fine di identificare il prestatore e il
destinatario nell’ambito di un’operazione di «prestazione di servizi», ai
sensi degli articoli 2, punto 1, e 6, paragrafo 1, della sesta direttiva, e,
in caso di risposta negativa, in quali casi le suddette clausole possano
essere ridefinite.  
  
---|---  
  
39

|

Occorre anzitutto ricordare che la sesta direttiva stabilisce un sistema
comune dell’IVA basato, in particolare, su una definizione uniforme delle
operazioni imponibili (sentenza Halifax e a., cit., punto 48).  
  
---|---  
  
40

|

Ai sensi dell’articolo 2, punto 1, della sesta direttiva, sono soggette a IVA
«le cessioni di beni e le prestazioni di servizi, effettuate a titolo oneroso
all’interno del paese da un soggetto passivo che agisce in quanto tale». Con
riferimento, più in particolare, alla nozione di prestazione di servizi, la
Corte ha affermato in più occasioni che una prestazione di servizi è
effettuata «a titolo oneroso» ai sensi dell’articolo 2, punto 1, di tale
direttiva e, pertanto, configura un’operazione imponibile solo quando tra
l’autore di tale prestazione e il suo destinatario intercorra un rapporto
giuridico nell’ambito del quale avviene uno scambio di prestazioni
sinallagmatiche, nel quale il compenso ricevuto dall’autore di tale
prestazione costituisce il controvalore effettivo del servizio fornito al
beneficiario (sentenza del 16 dicembre 2010, MacDonald Resorts, C-270/09,
Racc. pag. I-13179, punto 16 e giurisprudenza ivi citata).  
  
---|---  
  
41

|

Dalla giurisprudenza della Corte risulta altresì che la nozione di prestazione
di servizi ha pertanto un carattere obiettivo e si applica indipendentemente
dagli scopi e dai risultati delle operazioni di cui trattasi, senza che
l’amministrazione fiscale sia obbligata a procedere ad indagini per accertare
la volontà del soggetto passivo (v., in tal senso, sentenza Halifax e a.,
cit., punti 56 e 57 nonché giurisprudenza ivi citata).  
  
---|---  
  
42

|

Per quanto concerne, più in particolare, il ruolo delle clausole contrattuali
nell’ambito della qualificazione di un’operazione come imponibile, si deve
rammentare la giurisprudenza della Corte secondo cui la valutazione della
realtà economica e commerciale costituisce un criterio fondamentale per
l’applicazione del sistema comune dell’IVA (v., in tal senso, sentenza del 7
ottobre 2010, Loyalty Management UK e Baxi Group, C-53/09 e C-55/09, Racc.
pag. I-9187, punti 39 e 40 nonché la giurisprudenza ivi citata).  
  
---|---  
  
43

|

Dato che la situazione contrattuale riflette, di norma, l’effettività
economica e commerciale delle operazioni, ed allo scopo di rispettare le
esigenze di certezza del diritto, le clausole contrattuali rilevanti
costituiscono un elemento da prendere in considerazione quando occorre
identificare il prestatore e il destinatario nell’ambito di un’operazione di
«prestazione di servizi» ai sensi degli articoli 2, punto 1, e 6, paragrafo 1,
della sesta direttiva.  
  
---|---  
  
44

|

Nondimeno, talora può verificarsi che alcune clausole contrattuali non
riflettano totalmente l’effettività economica e commerciale delle operazioni.  
  
---|---  
  
45

|

Ciò avviene, in particolare, quando tali clausole contrattuali costituiscono
una costruzione meramente artificiosa, non corrispondente all’effettività
economica e commerciale delle operazioni.  
  
---|---  
  
46

|

In effetti, la Corte ha affermato in diverse occasioni che la lotta ad ogni
possibile frode, evasione ed abuso è un obiettivo riconosciuto e promosso
dalla sesta direttiva (v. sentenza Halifax e a., cit., punto 71 e la
giurisprudenza ivi citata) e che il principio del divieto dell’abuso di
diritto comporta il divieto delle costruzioni meramente artificiose, prive di
effettività economica, realizzate al solo scopo di ottenere un vantaggio
fiscale (v. sentenze del 22 maggio 2008, Ampliscientifica e Amplifin,
C-162/07, Racc. pag. I-4019, punto 28; del 27 ottobre 2011, Tanoarch,
C-504/10, Racc. pag. I-10853, punto 51, e del 12 luglio 2012, J.J. Komen en
Zonen Beheer Heerhugowaard, C-326/11, punto 35).  
  
---|---  
  
47

|

Nell’ambito del procedimento principale non è stato messo in discussione che
da un punto di vista formale, in base alle clausole contrattuali, l’Alabaster
aveva fornito le prestazioni di servizi di intermediazione creditizia ai
mutuatari ed era la destinataria delle prestazioni di servizi pubblicitari
fornite dalla Wallace Barnaby.  
  
---|---  
  
48

|

Tuttavia, in considerazione della effettività economica dei rapporti
commerciali esistenti fra il sig. Newey, l’Alabaster e i mutuatari, da un
lato, nonché fra il sig. Newey, l’Alabaster e la Wallace Barnaby, dall’altro,
così come essa risulta dalla decisione di rinvio e, segnatamente, dalle
circostanze di fatto indicate dall’Upper Tribunal (Tax and Chancery Chamber)
nella terza questione, non è possibile escludere che l’effettivo utilizzo e
sfruttamento dei servizi oggetto del procedimento principale abbiano avuto
luogo nel territorio del Regno Unito, in favore del sig. Newey.  
  
---|---  
  
49

|

Spetta al giudice del rinvio accertare, mediante un’analisi complessiva dei
fatti oggetto del procedimento principale, se le clausole contrattuali non
rispecchino veramente l’effettività economica e se il sig. Newey, e non
l’Alabaster, fosse il reale prestatore dei servizi di intermediazione
creditizia in argomento e il beneficiario delle prestazioni di servizi di
pubblicità fornite dalla Wallace Barnaby.  
  
---|---  
  
50

|

Ove così fosse, le clausole contrattuali in questione dovrebbero essere
ridefinite in modo da ristabilire la situazione quale si sarebbe configurata
senza le operazioni che hanno costituito detta pratica abusiva (v., in tal
senso, sentenza Halifax, cit., punto 98).  
  
---|---  
  
51

|

Nel caso di specie, qualora il giudice del rinvio ritenesse che le operazioni
di cui è causa costituiscano una pratica abusiva, il ripristino della
situazione quale sarebbe esistita senza di esse consisterebbe, in particolare,
nel rendere il contratto di servizi e gli accordi pubblicitari stipulati fra
l’Alabaster e la Wallace Barnaby inopponibili ai Commissioners, dato che
questi ultimi potrebbero legittimamente considerare il sig. Newey come
l’effettivo autore delle prestazioni di servizi di intermediazione del credito
e il destinatario dei servizi di pubblicità oggetto del procedimento
principale.  
  
---|---  
  
52

|

Alla luce di quanto precede, occorre rispondere alle questioni dalla prima
alla quarta che le clausole contrattuali, benché costituiscano un elemento da
prendere in considerazione, non sono determinanti ai fini dell’individuazione
del prestatore e del destinatario di una «prestazione di servizi» ai sensi
degli articoli 2, punto 1, e 6, paragrafo 1, della sesta direttiva. In
particolare, esse possono essere ignorate qualora risulti che non riflettono
l’effettività economica e commerciale, ma costituiscono una costruzione
meramente artificiosa, priva di effettività economica, realizzata al solo
scopo di ottenere un vantaggio fiscale, circostanza che spetta al giudice del
rinvio accertare.  
  
---|---  
  
Sulle questioni quinta e sesta

53

|

In considerazione della risposta fornita alle questioni che vanno dalla prima
alla quarta, non occorre rispondere alla quinta e alla sesta questione
sollevate dal giudice del rinvio.  
  
---|---  
  
Sulle spese

54

|

Nei confronti delle parti nella causa principale il presente procedimento
costituisce un incidente sollevato dinanzi al giudice nazionale, cui spetta
quindi statuire sulle spese. Le spese sostenute da altri soggetti per
presentare osservazioni alla Corte non possono dar luogo a rifusione.  
  
---|---  
|

Per questi motivi, la Corte (Terza Sezione) dichiara:  
  
---|---  
|

Le clausole contrattuali, benché costituiscano un elemento da prendere in
considerazione, non sono determinanti ai fini dell’individuazione del
prestatore e del destinatario di una «prestazione di servizi» ai sensi degli
articoli 2, punto 1, e 6, paragrafo 1, della sesta direttiva del Consiglio
77/388/CEE, del 17 maggio 1977, in materia di armonizzazione delle
legislazioni degli Stati membri relative alle imposte sulla cifra di affari –
Sistema comune di imposta sul valore aggiunto: base imponibile uniforme, come
modificata dalla direttiva 2000/65/CE del Consiglio, del 17 ottobre 2000. In
particolare, esse possono essere ignorate qualora risulti che non riflettono
l’effettività economica e commerciale, ma costituiscono una costruzione
meramente artificiosa, priva di effettività economica, realizzata al solo
scopo di ottenere un vantaggio fiscale, circostanza che spetta al giudice del
rinvio accertare.  
  
---|---  
|

Firme  
  
---|---  
  
* * *

( *1 ) Lingua processuale: l’inglese.

  *[""]: Double quotes
  *[*]: Asterisk
  *[?]: Question mark

